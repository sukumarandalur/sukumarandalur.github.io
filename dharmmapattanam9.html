<!DOCTYPE html>
<html lang="en">

<head>
<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=UA-177295313-2"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'UA-177295313-2');
</script>
  <meta charset="utf-8">
  <meta content="width=device-width, initial-scale=1.0" name="viewport">

  <title>Sukumar Andaloor</title>
  <meta content="" name="descriptison">
  <meta content="" name="keywords">

  <!-- Favicons -->
  <link href="assets/img/a.png" rel="icon">
  <link href="assets/img/apple-touch-icon.png" rel="apple-touch-icon">

  <!-- Google Fonts -->
  <link href="https://fonts.googleapis.com/css?family=Poppins:300,300i,400,400i,500,500i,600,600i,700,700i|Playfair+Display:400,400i,500,500i,600,600i,700,700i,900,900i" rel="stylesheet">

  <!-- Vendor CSS Files -->
  <link href="assets/vendor/bootstrap/css/bootstrap.min.css" rel="stylesheet">
  <link href="assets/vendor/hover/hover.min.css" rel="stylesheet">
  <link href="assets/vendor/ionicons/css/ionicons.min.css" rel="stylesheet">
  <link href="assets/vendor/boxicons/css/boxicons.min.css" rel="stylesheet">
  <link href="assets/vendor/venobox/venobox.css" rel="stylesheet">
  <link href="assets/vendor/owl.carousel/assets/owl.carousel.min.css" rel="stylesheet">
<link href="assets/vendor/animate.css/animate.min.css" rel="stylesheet">
  <link href="assets/vendor/aos/aos.css" rel="stylesheet">
  <!-- Template Main CSS File -->
  <link href="assets/css/style.css" rel="stylesheet">

  <!-- =======================================================
  * Template Name: Folio - v2.1.0
  * Template URL: https://bootstrapmade.com/folio-bootstrap-portfolio-template/
  * Author: BootstrapMade.com
  * License: https://bootstrapmade.com/license/
  ======================================================== -->
</head>

<body>

<!-- NAVBAR-->
<nav class="navbar sticky-top navbar-expand-lg py-3 navbar-dark bg-success shadow-sm">
  <div class="container">
    <a href="#" class="navbar-brand">
      <!-- Logo Image 
      <img src="assets/img//logo.png" width="45" alt="" class="d-inline-block align-middle mr-2">-->
      <!-- Logo Text -->
      <span class="text-uppercase font-weight-bold">ധർമ്മപട്ടണം</span>
    </a>

    <button type="button" data-toggle="collapse" data-target="#navbarSupportedContent" aria-controls="navbarSupportedContent" aria-expanded="false" aria-label="Toggle navigation" class="navbar-toggler"><span class="navbar-toggler-icon"></span></button>

    <div id="navbarSupportedContent" class="collapse navbar-collapse">
      <ul class="navbar-nav ml-auto">
        <li class="nav-item active"><a href="#" class="nav-link">Home <span class="sr-only">(current)</span></a></li>
              <li class="nav-item dropdown">
        <a class="nav-item active nav-link dropdown-toggle" href="#" id="navbarDropdown" role="button" data-toggle="dropdown" aria-haspopup="true" aria-expanded="false">
          അദ്ധ്യായങ്ങളിലേയ്ക്ക്‌



        </a>
        <div class="dropdown-menu" aria-labelledby="navbarDropdown">
         
		  <a class="dropdown-item" href="#services">1) പഠിപ്പിസ്റ്റ് പപ്പമ്മാഷ് !</a>
          <a class="dropdown-item" href="#D2">2) ഒരു കഥാകൃത്തിന്റെ അന്ത്യം!</a>
		  <a class="dropdown-item" href="#D3">3) അനുസ്മരണം!</a>
		  <a class="dropdown-item" href="#D4">4)ടെൻ്റിലെ അടി!</a>
		  <a class="dropdown-item" href="#D5">5) സഹനം!</a>
		  <a class="dropdown-item" href="#D6">6)അപര്യാപ്തൻ</a>
		  <a class="dropdown-item" href="#D7">7) ധൈര്യം!</a>
          <a class="dropdown-item" href="#D8">8) ഉജ്ജ്വല വർണ്ണം</a>
		  <a class="dropdown-item" href="#D9">9) ചിന്തകളുടെ തെന്നലിൽ!</a>
		  <a class="dropdown-item" href="#D10">10)ഇങ്ങനെയും ഒരാൾ!</a>
		  <a class="dropdown-item" href="#D11">11) നിലാവിൻ്റെ മഞ്ചലിൽ</a>
		  <a class="dropdown-item" href="#D12">12)ബിരിയാണി ചാലഞ്ച്</a>
		  <a class="dropdown-item" href="#D13">13) കൺഫ്യൂഷൻ !</a>
          <a class="dropdown-item" href="#D14">14) ചാരുലത !</a>
		  <a class="dropdown-item" href="#D15">15) അപചയം</a>
		  <a class="dropdown-item" href="#D16">16)ഷെൽട്ടർ!</a>
		  <a class="dropdown-item" href="#D17">17) കടലിൻ്റെ മാറിൽ</a>
		  <a class="dropdown-item" href="#D18">18)മരതക ദ്വീപ്</a>
		  <a class="dropdown-item" href="#D19">19) ചരിത്രം</a>
          <a class="dropdown-item" href="#D20">20)സഞ്ചാരം</a>
		  <a class="dropdown-item" href="#D21">21) കരുണാവാരിധി</a>
		  <a class="dropdown-item" href="#D22">22)കോളേജിലേയ്ക്ക്</a>
		  <a class="dropdown-item" href="#D23">23) അനിയത്തി</a>
		  <a class="dropdown-item" href="#D24">24)സൗഭാഗ്യവതി!</a>
		  <a class="dropdown-item" href="#D25">25) അമ്മേ!</a>
          <a class="dropdown-item" href="#D26">26) ബോധമില്ലായിരുന്നു</a>
		  <a class="dropdown-item" href="#D27">27) വർത്താനങ്ങൾ</a>
		  <a class="dropdown-item" href="#D28">28)സന്യാസ ചിന്തകൾ</a>
		  <a class="dropdown-item" href="#D29">29) വിരമിക്കൽ -ഇനിയില്ല സർവീസ്!</a>
		  <a class="dropdown-item" href="#D30">30)മെയ് ഒൻപത്</a>
		  <a class="dropdown-item" href="#D31">31) ചിതയിലെ സാന്ത്വനം</a>
          <a class="dropdown-item" href="#D32">32) സാന്ത്വന രാഗം</a>
		  <a class="dropdown-item" href="#D33">33) ഉദാത്തം</a>
		  <a class="dropdown-item" href="#D34">34)"അമ്മ" വീട്</a>
		  
		  
          
        </div>
      </li>
        <li class="nav-item active"><a href="http://sukumarandaloor.online/" class="nav-link">Visit my Website</a></li>
        <li class="nav-item active"><a href="#D35" class="nav-link">Contact me</a></li>
      </ul>
    </div>
  </div>
</nav>



  <!-- ======= Heros Section ======= -->

  <main id="main">

    <!-- ======= About Section ======= -->
    <div id="about" class="paddsection">
      <div class="container-fluid" >
        <div class="row justify-content-between">

          <div class="col-lg-4 ">
            <div class="div-img-bg" data-aos="fade-left" data-aos-delay="500">
              <div class="about-img">
                <img src="assets/img/me.jpg" class="img-responsive" data-aos="fade-down-left" data-aos-delay="700" alt="me">
              </div>
            </div>
          </div>

          <div class="col-lg-7">
            <div class="about-descr" data-aos="fade-right" data-aos-delay="200">
        
          
		   <div class="section-title1"> <br>
          <h2> നോവൽ:</h2><br>
          <p> ധർമ്മ പട്ടണം</p>
        </div>
		<h2>സുകുമാർ അണ്ടലൂർ
</h2>
          <br>
		  <br>
		  <br>
        </div>
     <div class="div-img-bg1" data-aos="fade-left" data-aos-delay="500">
              <div class="about-img">
                <img src="assets/img/dharmam.jpeg" class="img-responsive" data-aos="fade-down-left" data-aos-delay="700" alt="me">
              </div>
            </div>

          </div>

            </div>

          </div>
        </div>
      </div>
    </div><!-- End About Section -->

    <!-- ======= Services Section ======= -->
    <div id="services">
      <div class="container-fluid">

        <div class="about-descr" data-aos="fade-right" data-aos-delay="200">
        <ol>
    
         <div class="section-title1"> <br>
          <h10> ധർമ്മ പട്ടണം:</h10>
          <li <h8> പഠിപ്പിസ്റ്റ് പപ്പമ്മാഷ് ! <br><h4><br>-മാധവൻകുട്ടിഗോപുരനട</h4> </h8>  </li>
        </div>
		
      

<br/>
<p dir="ltr">
    കാളവണ്ടിക്കാരൻ കുമ്പക്കണ്ണൻ്റെ പറമ്പ് കിളക്കുകയായിരുന്നു കുഞ്ഞപ്പാട്ടൻ.
</p>
<br/>
<p dir="ltr">
    നാലഞ്ച് കൈക്കോട്ട് മണ്ണ് കോരിയിട്ടതേയുള്ളൂ പെട്ടെന്ന് പാഞ്ഞെത്തി അപ്രത്തെ
    വീട്ടിലെ അമ്പൂട്ട്യാട്ടനും ഭാര്യ ഉമ്പാച്ചിയും!
</p>
<br/>
<p dir="ltr">
    കുമ്പക്കണ്ണനുമെത്തി .കെട്ട്യോള് കൊറ് മ്പിയുമെത്തി. മോള് കാളിയും വന്നു.
</p>
<br/>
<p dir="ltr">
    പുളിച്ച വാക്കിൻ്റെ ചളി മഴ! തെറിയുടെ പെരുമഴ!
</p>
<br/>
<p dir="ltr">
    അതിർത്തിത്തർക്കം! അതിരില്ലാക്കലമ്പൽ! കുഞ്ഞപ്പാട്ടനും കൂടി കൂട്ടത്തിന് !
</p>
<br/>
<p dir="ltr">
    അപ്പഴാണ് അയൽപക്കത്തെ പഠിപ്പിസ്റ്റ് പുത്തൻപുരയിൽ പപ്പമ്മാഷിൻ്റെ പുറപ്പാട് !
</p>
<p dir="ltr">
    " അല്ലയോ അമ്പുക്കുട്ടി ജ്യേഷ്ഠാ ! നമ്മളൊക്കെ സംസ്കാരമുള്ളവർ !സംസ്കൃതമായ

    ഭാഷയിൽ സംസാരിക്കുക വേണ്ടേ?"
</p>
<p dir="ltr">
    "പ് ഫക്കഴുതേ! "
</p>
<p dir="ltr">
    അമ്പൂട്ട്യാട്ടൻ്റ ആട്ടിൻ്റെ കൊടുങ്കാറ്റിൽ സ്റ്റഡി വടി മാഷിൻ്റെ കണ്ണട
    തെറിച്ചു പോയി!
</p>
<p dir="ltr">
    "ഞ്ഞീം ൻ്റെരു ബാഷേം . ന്നെ, ന്തടാ ,ഞമ്മക്കറിഞ്ഞൂടെ കമ്മല് കള്ളൻ
    മമ്മാലിക്കിട്ടൻ്റെ ചെക്കാ!"
</p>
<br/>
<div id="D2"> 
<p dir="ltr">
    അമ്പൂട്ട്യാട്ടൻ്റെ ആട്ടും വാക്കിൻ്റെ ചൊട്ടും കിട്ട്യപ്പം പഠിപ്പിസ്റ്റ്
    പപ്പമ്മാഷിൻ്റെ പൊടി പിന്ന്യാടക്കണ്ടില്ല!
</p> </div>
<p dir="ltr">
   ..................
</p>
<br/>
<div class="section-title1" data-aos="fade-right" data-aos-delay="200"> <br>
          
		  <h10> ധർമ്മ പട്ടണം:</h10> 
          <li <h8> ഒരു കഥാകൃത്തിന്റെ അന്ത്യം!<br><h4><br>  - അശോകൻ അന്തോളി</h4> </h8>  </li>
        </div> 

	


<p dir="ltr">
    പഠിപ്പിസ്റ്റ് പപ്പമ്മാഷിനെപ്പറ്റി ഫെയ്സ് ബുക്കിൽ കഥയെഴുതിയത് ' മാധവൻകുട്ടി
    ഗോപുരനട' എന്ന കഥാകൃത്തായിരുന്നല്ലോ!
</p>
<p dir="ltr">
    അത് വേണ്ടായിരുന്നു! അങ്ങനെയായി മാധവൻകുട്ടിയടെ തോന്നലിപ്പോൾ. വേണ്ടാതെ ഓരോ
    പൊല്ലാപ്പ് തലയിലേറ്റുന്ന ശീലമുണ്ട്!
</p>
<p dir="ltr">
    ലഹരി തേടിപ്പോകുന്ന ശീലവുമുണ്ട്!
</p>
<br/>
<p dir="ltr">
    ഏകാന്തമായ സ്വന്തം വീട്ടിൽ നിന്നുമിറങ്ങി അയാൾ നടന്നു, പതിവ് പോലെ, അവിടേക്ക്
    തന്നെ! ആശ്വാസം, അവളുണ്ട് വീട്ടുമുറ്റത്ത്!
</p>
<p dir="ltr">
    "ഊയ്യെൻ്റെ ദെച്ചുട്ടീ!"
</p>
<p dir="ltr">
    "എന്തേനപ്പാ?"
</p>
<p dir="ltr">
    "ഞാനാകെക്കൊഴപ്പത്തിപ്പെട്ടെഡോ!"
</p>
<p dir="ltr">
    "എന്ത് കൊയപ്പം?"
</p>
<p dir="ltr">
    "ഞാൻ ഫേയ്സ്ബുക്കില് ഒരു കഥ എഴുതീനേനും "
</p>
<p dir="ltr">
    "ഓ, ഇങ്ങള് കഥയും എഴുതോ ,അതെപ്പം തൊടങ്ങി?
</p>
<p dir="ltr">
    പാട്ടല്ലേ എഴുതല്! പണ്ടെന്നെപ്പറ്റീം എഴുതീന് !
</p>
<p dir="ltr">
    എനക്ക് നല്ല ഓർമ്മേണ്ട്! ഞമ്മളൊന്നിച്ച് കാവില് പോയേനപ്പറ്റി എഴുതീല്ലേ !
</p>
<br/>
<p dir="ltr">
    ഇങ്ങളൊപ്പരം കാവിൽ വന്നേന് എനക്ക് പൊരേന്നു് എത്രയാ അടി കിട്ട്യേ ! അതോണ്ടല്ലേ
    പിറ്റേത്തെ മാസം തന്നെ എന്നെ മംഗലം കഴിച്ചയച്ചത് ,ആ കോന്തൻ കുഞ്ഞാണൻ്റെ കൂടെ "
</p>
<br/>
<p dir="ltr">
    "കുഞ്ഞാണൻ കോന്തനായിട്ട് ഇനിക്കെന്തിൻ്റേങ്കിലും കൊറവ് വന്നിനോ ദെച്ചൂട്ട്യേ?"
</p>
<p dir="ltr">
    "ഇല്ലപ്പാ, ഒന്നിനും ഒരു കൊറവുംവന്നിറ്റില്ല. ഇങ്ങ്ളുള്ളോണ്ടല്ലേ എൻ്റെ
    മധൂട്യാട്ടാ അത് !"
</p>
<p dir="ltr">
    "ആ കോന്തനിന്നു വെരൂല്ലേ?"
</p>
<p dir="ltr">
    "ഏയ്, ഇല്ല .ബെര്ന്നുണ്ടെങ്കിത്തന്നെ നേരം പാതിര്യാവും "
</p>
<br/>
<p dir="ltr">
    ശ്രീലക്ഷ്മി എന്ന ദെച്ചൂട്ടി ഇടംകണ്ണിറുക്കി ഒരു ചിരി! എന്നത്തേയും പോലെ അയാളെ
    ലഹരിയിലാഴ്ത്തുന്ന മാദകമായ ചിരി ! മാധവങ്കുട്ടീടെ ആർത്തി നിറഞ്ഞ മിഴികൾ അവളുടെ
    നിമ്നോന്നതങ്ങളെ അമർത്തിത്തഴുകി.
</p>
<br/>
<p dir="ltr">
    ശ്രീലക്ഷ്മി മാധവങ്കുട്ടിയെ ക്ഷണിച്ചു. കോലായിലെ കസേലയിലിരുത്തി. അകത്തു പോയി
    അയാൾക്ക് വേണ്ടി കരുതി വെയ്ക്കുന്ന അശ്വഗന്ധചൂർണം പാലിൽ കലക്കി തിളപ്പിക്കാൻ
    തുടങ്ങി!
</p>
<br/>
<p dir="ltr">
    അയാളുടെ മനസ്സിൽ ഉത്സവം കൊടിയേറി!
</p>
<p dir="ltr">
    കുട വരവ് ദിവസത്തെ ഗംഭീരം പൂവെടി !അമിട്ടിൻ്റെ വർണക്കുട നിവരുമ്പോൾ അവൾ,
    ശ്രീലക്ഷ്മി മുന്നിലുണ്ട് ! കണ്ണഞ്ചുന്ന പ്രകാശത്തിൽ തെളിഞ്ഞും മറഞ്ഞും !
</p>
<br/>
<p dir="ltr">
    അവൾ അരികിലേക്ക് നീങ്ങി വന്നു. ആൾക്കൂട്ടം ആഹ്ലാദാരവങ്ങളിൽ
    മതിമറക്കയായിരുന്നു!
</p>
<br/>
<p dir="ltr">
    അവളയാളുടെ കൈ പിടിച്ചു നെഞ്ചിൽ വെച്ചു!...
</p>
<br/>
<p dir="ltr">
    അവർ പിന്നെ പൂവെടി അറിഞ്ഞില്ല ആരവമറിഞ്ഞില്ല!
</p>
<p dir="ltr">
    ഹോ, അങ്ങനെയെത്രയെത്ര ഉത്സവരാവുകൾ !
</p>
<br/>
<p dir="ltr">
    അയാൾ ഓർമ്മകളിൽ മുങ്ങിത്താഴുകയായിരുന്നു
    .പൂവെടിക്കണ്ടത്തിലായിരുന്നു.<br>ചെണ്ടമേളത്തിലായിരുന്നു !
</p>
<br/>
<p dir="ltr">
    അതിനിടയിൽ അമുക്കുരം ചേർത്ത് പഞ്ചസാരയിട്ട പാല് ശ്രീലക്ഷ്മി രണ്ടു കപ്പിൽ
    പകർന്നു അയൾക്ക് മുന്നിലെത്തി!
</p>
<br/>
<p dir="ltr">
    ചൂടോടെ തൻ്റെ ഇഷ്ട പാനിയം അയാൾ മൊത്തിക്കുടിച്ചു കൊണ്ടിരിക്കെ അവൾ ആരാഞ്ഞു:
</p>
<p dir="ltr">
    "എല്ലാ ആ കൊയപ്പത്തിൽ പെട്ട കഥ പറ !എന്നിറ്റ് പോരേ ഞമ്മള കാര്യം "
</p>
<br/>
<p dir="ltr">
    "അതില്ലെഡോ, ആ തുള്ളിച്ചി സുനന്ദേൻ്റെ ഭർത്താവില്ലെ പപ്പ മ്മാഷ് !
</p>
<p dir="ltr">
    ഓളോട് വെറുത്തിറ്റ് പണ്ട് നാടുവീട്ട് എങ്ങോ പോയിക്കളഞ്ഞ ഞമ്മളെ സ്റ്റഡി വടി
    മാഷ്, പഠിപ്പിസ്റ്റ് മാഷ് ? "
</p>
<p dir="ltr">
    "ഓ , കണ്ട ഓർമ്മേണ്ട് "
</p>
<br/>
<p dir="ltr">
    "കൈയ്‌ക്കോട്ട്‌
പണിക്കാരൻ കുഞ്ഞപ്പാട്ടൻ കുമ്പക്കണ്ണാട്ടെൻ്റെ കെള
    കെളക്കുമ്പം ഒരിക്കലയാളെ അയിൻ്റങ്ങട്ടേലെ അമ്പൂട്ട്യാട്ടൻ കൂട്ടം കൂടീനേനും.
</p>
<p dir="ltr">
    അതിനപ്പറ്റി ഞാനൊരു കഥയെഴുതി ഫെയ്സ് ബുക്കിലിട്ട് .അത് കണ്ടിറ്റ് ആടത്തെ പീള
    പോലത്തെ ആ ചൊങ്കൻ ചെക്കനില്ലെ! ചെക്കനെൻ്റടുത്ത് വന്നു കത്തുമ്പോലെ ഒരു
    നോട്ടം. എന്നിട്ട് ഒരു ചോദ്യം:
</p>
<p dir="ltr">
    "ഇഞ്ഞ്യാരാടാ എൻ്റെ അച്ഛാച്ഛനെപ്പറ്റി കഥയെഴുതാൻ ?"
</p>
<p dir="ltr">
    "ഇൻ്റച്ചാച്ചനോ? അതാരാ ഡാ ?"
</p>
<p dir="ltr">
    ഞാനും വിട്ടില്ല!
</p>
<p dir="ltr">
    "പപ്പൻ മാഷ് ! പുത്തൻ പുരയിൽ പപ്പൻ മാഷ് "
</p>
<p dir="ltr">
    "ഓ , പപ്പമ്മാഷോ, പപ്പമ്മാഷെങ്ങന്യാമോനേ ഇൻ്റച്ചാച്ചനായേ "ഞാൻ സൗമ്യനായ്
    അന്വേഷിച്ചു.
</p>
<p dir="ltr">
    " പപ്പൻ മാഷ്ടെ മോള് മാലതീൻ്റെ മോനാ ഞാൻ "
</p>
<p dir="ltr">
    "ഓ, അങ്ങനെ! അതിന് മാലതി എന്ന ഒരേയൊരു മോള് , ഭൂലോക സുന്ദരി സുനന്ദേൻ്റെ
    ഒരേയൊരു മോള് മാലതി, ഓള് ആ സായവ് സഹദേവൻ്റെ സന്തതിയല്ലെ.
</p>
<p dir="ltr">
    സുനന്ദ തമ്പുരാട്ടിക്ക് സായ്വ്വ്‌ കൊടുത്ത സമ്മാനം മാലതി,  ഇൻ്റമ്മ മാലതി!
</p>
<p dir="ltr">
    അത് ഇനക്ക് അറ്യോ? പിന്നെങ്ങന്യാഡാ പപ്പമ്മാഷ് ഇൻ്റച്ചാച്ചനാവ്വ മോനേ! എന്താ
    അക്കഥേം ഞാനെഴുതണോ "
</p>
<br/>
<p dir="ltr">
    ഇത് കേട്ടപ്പോളെൻ്റെ ദെച്ചൂട്ടീ ചെക്കൻ വല്ലാണ്ടായിപ്പോയി! വളിച്ച മുഖം
    മങ്ങിപ്പോയ്! ഓവ്വേഗം സ്ഥലം വിട്ടു "
</p>
<br/>
<p dir="ltr">
    " ഹായ് ! അപ്പം കൊയപ്പം കഴിഞ്ഞില്ലേ, ഈനാ പേടി! എന്നാ വാ "
</p>
<br/>
<p dir="ltr">
    ശ്രീലക്ഷ്മി മാധവങ്കുട്ടീടെ കൈയ്യും പിടിച്ച്, തൻ്റെ മാറിടത്തിലൊന്നു
    അമർത്തിത്തൊടുവിച്ച് മറ്റാരുമില്ലാത്ത വീടിന്നകത്തേയ്ക്ക് അയാളെ ആനയിച്ചു.!
</p>
<p dir="ltr">
    " ഉയീ, ഇങ്ങളെൻ്റെ കഥയുംഎഴുതൂടല്ലെ "
</p>
<p dir="ltr">
    "ഏയ് ഇൻ്റെ കഥ എഴുത്യാത്തീരൂല്ലെഡോ!
</p>
<p dir="ltr">
    അതോണ്ട് എഴുതുല്ല. ഇഞ്ഞി,പേടിക്കണ്ടാന്ന് !
</p>
<br/>
<p dir="ltr">
    പേടിയില്ലാതെ മാധവങ്കുട്ടിയും ശ്രീലക്ഷ്മിയും വീണ്ടും പണ്ടത്തെ
    യൗവനത്തിലേയ്ക്ക് ആഴ്ന്നിറങ്ങി. അവിടെ മദനൻ്റെ പൂങ്കാവനം പൂത്തുലഞ്ഞു !
</p>
<p dir="ltr">
    പൂങ്കാവനം പൂവെടിക്കണ്ടമായി. എലി വാണങ്ങളുയർന്നു അമിട്ടുകൾ വിടർന്നു !.
</p>
<br/>
<p dir="ltr">
    വെടിക്കെട്ടുകഴിഞ്ഞ പൂങ്കാവനത്തിൽ രണ്ടാളും സ്വല്പം മയങ്ങിപ്പോയി!
</p>
<br/>
<p dir="ltr">
    മോന്തിയായതറിഞ്ഞില്ല. പാതിരാവെത്തിയതുമറിഞ്ഞില്ല!
</p>
<br/>
<p dir="ltr">
    ചൊങ്കൻ ചെക്കൻ വാങ്ങി ക്കൊടുത്ത കള്ളിൻ്റേയും കൂട്ടിക്കൊടുത്ത ഏഷണിയുടേയും
    മസ്തിലായിരുന്നു കോന്തൻ കുഞ്ഞാണൻ ! പെരുപ്പം കൂടിയ തലയ്ക്കകത്ത് പണ്ടേയുള്ള
    രോഷം ആളിക്കത്തി!
</p>
<br/>
<p dir="ltr">
    പുരയുടെ കോണി കയറുമ്പോൾ പതിവ് പോലെ അന്നും കുഞ്ഞാണൻ്റെ കാല് ഉറക്കുന്നില്ല!
    കോലായിൽ ലൈറ്റ് കാണാഞ്ഞപ്പോൾ തന്നെ അയാൾക്ക് കലി കയറി. മെല്ലെ സ്വിച്ച്
    തപ്പിപ്പിടിച്ച് ലൈറ്റിട്ട് !
</p>
<p dir="ltr">
    പകുതി ചാരിയ വാതിൽ!
</p>
<br/>
<p dir="ltr">
    " ഈ മൂധേവി ഏഡ്യാ പോയിന്? എഡീ പൊലിയാടിച്ചീ....!കൂത്തിച്ചീ...!"
</p>
<p dir="ltr">
    അകത്ത് കടന്നതേയുള്ളൂ, മങ്ങിയ വെളിച്ചത്തിൽ അയാൾ കണ്ടു, രണ്ടിനേം! പരസ്പരം
    പിണഞ്ഞു കിടക്കുന്നു!
</p>
<br/>
<p dir="ltr">
    പെട്ടെന്ന് കൈയ്യിൽ കിട്ടിയത് മരപ്പലച്ചിരവ!
</p>
<p dir="ltr">
    ചിരവ കൊണ്ടുള്ള അടി ഒരു ബോംബ് സ്ഫോടനം പോലെ മാരകമായിപ്പോയി !
</p>
<p dir="ltr">
    അടിയേറ്റ് പിടഞ്ഞ് നിലവിളിച്ച് ,ആകെ ചോരയൊലിപ്പിച്ച് മാധവങ്കുട്ടി ജീവനും
    കൊണ്ട് എങ്ങനെയോ രക്ഷപ്പെട്ടു.
</p>
<br/>
<p dir="ltr">
    "ഇക്കാലമാടൻ വെരാങ്കണ്ടൊരു നേരം "
</p>
<p dir="ltr">
    പുലമ്പിക്കൊണ്ടിരുന്നു ദെച്ചൂട്ടി. അവൾക്കും കിട്ടി കുഞ്ഞാണന്റെ വക രണ്ടു
    മൂന്ന് ഉഗ്രൻ അമിട്ട് !
</p>
<p dir="ltr">
    മാധവങ്കുട്ടിക്ക് കോന്തൻ കുഞ്ഞാണെൻ്റെ തല്ല് കിട്ടിയത് നാട്ടാര് മുഴുവനറിഞ്ഞു!
    ചൊങ്കൻ ചെക്കൻ അത് കേട്ട് ചിരിയോട് ചിരി! അവൻ സകലരോടും പാടി നടന്നു !
</p>
<br/>
<p dir="ltr">
    മാധവങ്കുട്ടീടെ പരുക്ക് ഗുരുതരമായിരുന്നു. രണ്ടു മാസം കോഴിക്കോട് ആശുപത്രിയിൽ
    ചികിത്സ! പ്ലാസ്റ്റിക് സർജറി വേണ്ടിവന്നു.
</p>
<p dir="ltr">
    പ്ലാസ്റ്റിക്ക് സർജറി ചെയ്തിട്ടും ' മാധവൻകുട്ടി ഗോപുരനട ' എന്ന ഫെയ്സ് ബുക്ക്
    കഥാകൃത്തിൻ്റെ ചാരു മുഖം ഏങ്കോണിച്ചു പോയി!'
</p>
<p dir="ltr">
    അയാൾ പിന്നെ ഫെയ്സ് ബുക്കിൽ തൻ്റെ പത്രാസ്സിലുള്ള ഫോട്ടൊകൾ പോസ്റ്റ്
    ചെയ്തില്ല. ഒരിക്കലും കഥയുമെഴുതിയില്ല!
</p>
<br/> <div id="D3">
<p dir="ltr">
    ഒരു കഥാകൃത്തിൻ്റെ ദാരുണമായ അന്ത്യം!  </div>
</p>
<p dir="ltr">
   ..................
</p>
<br/>

<div class="section-title1" data-aos="fade-right" data-aos-delay="200"> <br>
          <h10> ധർമ്മ പട്ടണം:</h10>
          <li <h8> അനുസ്മരണം! </h8>  </li>
        </div>

	


<br/>
<p dir="ltr">
    "അല്ല അശോകാട്ടാ, ഇങ്ങള് കഥയെഴുത്ത് നിർത്ത്യോ ?
</p>
<p dir="ltr">
    മനോഹരൻ മാഷാണ്. സാമുഹിക പ്രവർത്തകൻ.  പരിഷത്തിൻ്റെ വക്താവ്!
</p>
<p dir="ltr">
    "തല്ക്കാലം "
</p>
<p dir="ltr">
    " അതെന്തേ പേടിച്ചു പോയോ?"
</p>
<p dir="ltr">
    "ഊയ്യൻ്റെപ്പാ പേടിക്കാണ്ട് പറ്റ്വാ? കാലം വല്ലാണ്ട് മോശം! ആളോളൊന്നും
    പണ്ടത്തെപ്പോലെയല്ല "
</p>
<p dir="ltr">
    ഹേയ്, അതൊന്നും ഇങ്ങള് കണക്കാക്കണ്ട! ഞമ്മളും ഞമ്മളെ പാർട്ടീം കൂടേണ്ട്!
    ധൈര്യമായിട്ട് എഴുതിക്കോളൂന്ന് "
</p>
<br/>
<p dir="ltr">
    പെട്ടെന്നൊരോട്ടോറിക്ഷ മുന്നിലെത്തി. മനോഹരൻ മാഷ് കൈകാണിച്ച് നിർത്തി.
</p>
<p dir="ltr">
    "എനിക്കൊരു മീറ്റിങ്ങുണ്ട് "
</p>
<p dir="ltr">
    അതിൽ കയറി മാഷ് പോയി!
</p>
<br/>
<p dir="ltr">
    അങ്ങനെ മാഷ് തന്ന ധൈര്യവും നുണഞ്ഞ് അശോകൻ അന്തോളി എന്ന നാടിൻ്റെ എഴുത്തുകാരൻ
    ബസ്സും കാത്തുനിന്നു.
</p>
<br/>
<p dir="ltr">
    കഥാകൃത്തിൻ്റെ അന്ത്യം എന്ന കഥയെഴുതിയതിനെപ്പറ്റിയാണ് മനോഹരൻ മാഷ്
    സൂചിപ്പിച്ചത്!
</p>
<br/>
<p dir="ltr">
    അതിലെ നായകനെപ്പോലെ ആ കഥ താനും എഴുതേണ്ടിയിരുന്നില്ല എന്ന് അശോകനും
    തോന്നിപ്പോയിരുന്നു!
</p>
<br/>
<p dir="ltr">
    ആ കഥാനായകൻ മാധവൻ കുട്ടി, അശോകൻ്റെ പകർപ്പ് തന്നെ എന്ന് ചിലരങ്ങു വിചാരിക്കയും
    ചെയ്യന്നുണ്ട്!
</p>
<br/>
<br/>
<p dir="ltr">
    അശോകന് പോകേണ്ടിയിരുന്നത് കണ്ണൂരിലേക്ക് !ഏറെ നേരം കഴിഞ്ഞിട്ടും ബസ്സ്
    വന്നില്ല.
</p>
<br/>
<p dir="ltr">
    വടക്കോട്ടേയ്ക്കുള്ള യാത്രക്കാർ കാത്തിരിക്കാറുള്ള
</p>
<p dir="ltr">
    "സഖാവ് അരയാക്കണ്ടി അച്ചുതൻ സ്മാരക ബസ്സ് ഷെൽട്ടർ ! "
</p>
<br/>
<p dir="ltr">
    ഗ്രാനൈറ്റ് പതിച്ച സീറ്റുണ്ടായിട്ടും അയാളവിടെ കയറി ഇരുന്നില്ല. നിന്നു നിന്ന്
    കാല് കടയാൻ തുടങ്ങി!
</p>
<p dir="ltr">
    ഇരിക്കുന്ന ശീലം കുറവാണ് അശോകന് ! 'ഇരിക്കപ്പൊറുതിയില്ലാത്തോൻ ' - അയാളുടെ
    മറ്റൊരു പേരാണ്.
</p>
<br/>
<p dir="ltr">
    " അശോകാട്ടാ, ഇങ്ങള് കണ്ണൂരേക്കാ? എന്നാക്കാത്ത് നിക്കണ്ട, ഇനി വൈന്നേരം അഞ്ച്
    മണിക്കേയിളളൂ കെ എസ്സാർട്ടി!"
</p>
<p dir="ltr">
    പീട്യേക്കാരത്തിശൈലേടത്തിയാണ് !
</p>
<br/>
<p dir="ltr">
    അഞ്ച് മണിക്ക് കണ്ണൂര് പ്പോയിട്ട് കാര്യമൊന്നും നടക്കില്ല.
</p>
<p dir="ltr">
    ഏതായാലും കുറച്ച് നേരം ഇരിക്ക തന്നെ!
</p>
<br/>
<p dir="ltr">
    കുറച്ചു നേരം ഇരുന്നപ്പോൾ ഒന്നു കിടക്കേണമെന്ന തോന്നൽ !
</p>
<p dir="ltr">
    ഇടത് കൈപ്പടം തലയണയാക്കി ഗ്ഗ്രാനൈറ്റ് ബെഞ്ചിൽ, അതിനെ നോവിക്കാതെ, പതുക്കെ
    അയാൾ ചരിഞ്ഞു കിടന്നു.
</p>
<br/>
<br/>
<p dir="ltr">
    കൺപോളകളെ മയക്കം മാടി വിളിക്കുന്നു.
</p>
<p dir="ltr">
    വിളി കേൾക്കാൻ അയാൾ കൂട്ടാക്കിയില്ല!
</p>
<br/>
<p dir="ltr">
    " അശോകനോ ? വാ! വാ! കയറി ഇരിക്ക്!"
</p>
<p dir="ltr">
    രണ്ടു കണ്ണുകളും കാണാൻ വയ്യാഞ്ഞിട്ടും അരയാക്കണ്ടി അവനെ തിരിച്ചറിഞ്ഞു!
</p>
<p dir="ltr">
    " സലീം പറഞ്ഞിരുന്നു! നീ വരൂന്ന് "
</p>
<p dir="ltr">
    സലീം, അരയാക്കണ്ടിയുടെ  മകൻ.! മക്കളുടെ പേരെല്ലാം വ്യത്യസ്ത മതക്കാരെ
    ദ്യോതിപ്പിക്കുന്നവ ! മറ്റു മക്കൾ - റോബി., ജമീല, ... !
</p>
<p dir="ltr">
    അങ്ങനെ അങ്ങനെ എട്ടു മക്കൾ!
</p>
<br/>
<p dir="ltr">
    " ഗോവിന്ദൻ വന്നെന്നറിഞ്ഞു ഒന്നെന്നെ കാണാൻ പറയണം"
</p>
<p dir="ltr">
    അരയാക്കണ്ടിയുടെ ശരീരം എഴുപതാം വയസ്സിലും കരുത്തുള്ളതു തന്നെ.
</p>
<br/>
<p dir="ltr">
    വാക്കുകളിൽ ചുറുചുറുക്കും സ്ഥൈര്യവും! ക്ലിയർ ഷെയ്‌വ്‌ ചെയ്ത് തുടുത്ത മുഖം!
    ഒരിഞ്ച് വീതിയുള്ള കട്ടി മീശ! ഒട്ടും വെളിച്ചം കടക്കാത്ത കറുത്ത ഗ്ലാസ് പതിച്ച
    കണ്ണടയ്ക്കുള്ളിൽ കാഴ്ചയില്ലാത്ത മിഴികൾ സുരക്ഷിതം. ചുരുണ്ട് ഇട തൂർന്ന മുടിയും
    മീശയും ഏറെയൊന്നും നരച്ചിട്ടില്ല.
</p>
<br/>
<p dir="ltr">
    ഗോവിന്ദേട്ടനോട് പോയി പറയേണ്ടി വന്നില്ല, അപ്പോഴേക്കും അദ്ദേഹം അരയാക്കണ്ടിയെ
    കാണാനെത്തിയിരിക്കുന്നു.
</p>
<p dir="ltr">
    കൗമാരകാലം മുതലുള്ള സ്നേഹ സൗഹൃദമാണു്: ഇതാണ് ഹൃദയ ബന്ധം:
</p>
<br/>
<p dir="ltr">
    അരയാക്കണ്ടിയുടെ വിചാരമറിഞ്ഞതു പോലെ ഓയിൽ ഇന്ത്യയിൽ എഞ്ചിനിയറായ ഗോവിന്ദൻ
    അരയാക്കണ്ടിയെ കാണാൻ വന്നിരിക്കുന്നു . അവർ തൊട്ടുതൊട്ടിരുന്നു തീരാത്ത
    വർത്താനത്തിൽ ലയിച്ചു!
</p>
<br/>
<p dir="ltr">
    "സഖാവ് അരയാക്കണ്ടി അച്യുതൻ സ്മാരക ബസ്സ് ഷെൽട്ടർ " പാർട്ടി വക
    കെട്ടിയതാണെന്ന് നിങ്ങൾ വിചാരിച്ചു പോകും ! എന്നാലങ്ങനെയല്ല! പാർട്ടിക്കൊന്നും
    അരയാക്കണ്ടിയെ വേണ്ടതില്ല!
</p>
<p dir="ltr">
  മറ്റു ധീര രക്തസാക്ഷികളുടെ പേര് മതി!
</p>
<br/>
<p dir="ltr">
    പാർട്ടിക്ക് മേൽവിലാസമുണ്ടാക്കിക്കൊടുത്ത, നിലനില്പുണ്ടാക്കി കൊടുത്ത ഒരു പാട്
    പേരുണ്ടല്ലോ ! അവരെ പലരേയും വേണ്ടതില്ല!
</p>
<br/>
<p dir="ltr">
    ഈ ഷെൽട്ടർ എസ്റ്റെയിറ്റ് മുക്കിലെ ഒരു ഒരു കൂട്ടം നല്ല ചെറുപ്പക്കാർ
    ഉണ്ടാക്കിയതാണ്, അവർക്കില്ല രാഷ്ട്രീയ കാർക്കശ്യങ്ങൾ!
</p>
<br/>
<p dir="ltr">
    യാത്രക്കാർ വെയിലും മഴയുമേറ്റ് കാത്തു നിലക്കുന്നത് കണ്ട് ഒരു സംഘടനയും ഇവിടെ
    ഒരുഷെൽട്ടർ പണിയാൻ ശ്രമിച്ചിരുന്നില്ല:
</p>
<br/>
<br/>
<p dir="ltr">
    അവർ, പുതു തലമുറക്കാർ iപൗരസമിതിക്കാർ, ഷെൽട്ടർ പണി തീർത്തപ്പോൾ
    ആലോചിച്ചു: ഇതിനൊരു പേര് വേണ്ടേ?
</p>
<br/>
<p dir="ltr">
    നാലു പേരുകൾ ഉയർന്നു വന്നു: ഇപ്പോൾ ഏറെ അറിയപ്പെടാത്ത, ഈ ഗ്രാമത്തിൻ്റെ
    ചരിത്രത്തിൽ രേഖപ്പെടുത്താൻ അർഹതപ്പെട്ടവർ - അരയാക്കണ്ടി അച്ചുതൻ, അണിയേരി
    കുഞ്ഞമ്പു വൈദ്യർ , ഒറോട്ടി കുഞ്ഞിക്കണ്ണൻ!
</p>
<p dir="ltr">
    പിന്നെ എങ്ങും അറിയപ്പെടുന്ന, ധർമ്മപട്ടണത്തിൽ നാലു ദശാബ്ധത്തോളം മഹനീയ
    സാന്നിധ്യമായിരുന്ന പ്രൊഫസർ എം എൻ വിജയൻ!
</p>
<br/>
<p dir="ltr">
    "അങ്ങനെയെങ്കിൽ ഓരോ വർഷവും ഓരോരാളുടെ പേര് വെക്കാം " സി.പി.വിനോദൻ്റെ
    അഭിപ്രായം!.
</p>
<br/>
<p dir="ltr">
    അഭിപ്രായം പാസാക്കപ്പെട്ടു.
</p>
<p dir="ltr">
    മറ്റെവിടെയും കാണാത്ത അപൂർവമായ ഒരു രീതി. യുവാക്കളുടെ മോഡേൺ ചിന്ത!
</p>
<p dir="ltr">
    കാവിലെ തിറ മഹോത്സവത്തിനു മുന്നെ മനോഹരമായി പെയിൻ്റടിച്ച് ഓരോ വർഷവം
    ഷെൽട്ടറിൻ്റെ നെറ്റിത്തടത്തിൽ ഓരോ പേര് തെളിയും!
</p>
<p dir="ltr">
    ഒരരുകിൽ നിർമ്മാണം: പൗരസമിതി വക - ചെറിയ അക്ഷരത്തിൽ കാണാം.
</p>
<br/>
<p dir="ltr">
    ഇത് അഞ്ചാമത്തെ വർഷം: ഇപ്പോൾ പിന്നെയും
</p>
<p dir="ltr">
    "സഖാവ് അരയാക്കണ്ടി അച്ചുതൻ സ്മാരക ഷെൽട്ടർ !'
</p>
<br/>
<p dir="ltr">
    അടുത്ത വർഷം പ്രൊ.എം.എൻ.വി ജ യ ൻ സ്മാരക ഷെൽട്ടർ, പിന്നെ അണിയേരി കുഞ്ഞമ്പു
    വൈദ്യർ സ്മാരക ഷെൽട്ടർ, ഒറോട്ടി കുഞ്ഞിക്കണ്ണൻ സ്മാരക ഷെൽട്ടർ !
</p>
<br/>  <div id="D4">
<p dir="ltr">
   അങ്ങനെ വ്യത്യസ്തമായൊരു അനുസ്മരണം! </div>
</p>
<p dir="ltr">
   ..................
</p>
<br/>

<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8>ടെൻ്റിലെ അടി! </h8>  </li>
        </div>



<br/>
<p dir="ltr">
    ആയിരത്തി തൊള്ളായിരത്തി നാല്പത്തെട്ട്!
</p>
<p dir="ltr">
    അശോകൻ ജനിച്ചതേയുള്ളൂ. അവൻ്റെ അമ്മ അന്തോളി ജാനുവിൻ്റെ മടിയിൽ കിടന്നു് അശോകൻ
    " ള്ളേ ള്ളേ " ന്ന് കരയുന്ന കാലം!
</p>
<p dir="ltr">
    ഇന്ത്യക്ക് സ്വാതന്ത്ര്യം കിട്ടിയിട്ടില്ലെന്നും ബൂർഷ്വാ കാവൽ ഭടനായ
    നെഹ്രുവിൻ്റെ ഗവർമ്മണ്ടിനെ അട്ടിമറിച്ച് കമ്യുണിസ്റ്റ് ഭരണകൂടംസ്ഥാപിക്കുക !
    റഷ്യൻ വിപ്ലവ രീതിയുടെ മോഹന വലയത്തിലായിരുന്നു, ഇന്ത്യൻ കമ്യുണിസ്റ്റ് പാർട്ടി
    !
</p>
<br/>
<p dir="ltr">
    പാർട്ടി നിരോധിക്കപ്പെട്ടു!
</p>
<p dir="ltr">
    ധർമ്മ പട്ടണത്തിലും കമ്യുണിസ്റ്റ്കാരെ പോലിസ് വേട്ടയാടി .
</p>
<p dir="ltr">
    ഭീമാകാരനായ ഭണ്ഡാരി! അതിക്രൂരനായ പോലിസ് ഉദ്യോഗസ്ഥൻ! അയാളുടെ നേതൃത്വത്തിൽ
    പോലീസ് ക്യാമ്പ്!
</p>
<br/>
<p dir="ltr">
    കോൺഗ്രസ് നേതാക്കളായ ചിറക്കുനിയിലെ ഞാങ്ങണക്കുമാരൻ്റെ വീടും ദസറ ദാസപ്പൻ്റെ
    വീടും, പോലീസ് താവളം.
</p>
<br/>
<p dir="ltr">
    അവിടെ ഉണ്ടും ഉറങ്ങിയും പിന്നെ,കുടിച്ചു മദിച്ചും പോലീസിൻ്റെ നരനായാട്ട്!
</p>
<br/>
<p dir="ltr">
    സംശയുള്ളവരെ, നേതാക്കളുടെ വറുതിയിൽ നില്ക്കാത്തവരെ ,വിടുവേല ചെയ്യാത്ത
    വാല്യക്കാരെ പോലീസും ഗൂണ്ടകളും പിടിച്ചു കൊണ്ടു പോകും.
</p>
<p dir="ltr">
    പോലീസ് ചോദ്യം ചെയ്യുമ്പോൾ ശിങ്കിടികൾ ആന അനന്തനും കൂട്ടാളികളും കുറുവടി
    പിന്നിൽ പിടിച്ച് കാവൽ നില്പുണ്ടാകും. അവർക്കു വേണ്ടുന്ന ഉത്തരം കിട്ടും വരെ
    ക്രൂര മർദ്ദനം!
</p>
<br/>
<p dir="ltr">
    പാർട്ടി മെംബർഷിപ്പ് കാർഡ് പോലീസിൻ്റെ കാൽക്കൽ വെച്ചു കൊടുക്കണം.
</p>
<p dir="ltr">
    ഓരോ അടി കൊള്ളുമ്പോഴും ഇങ്ക്വിലാബ് വിളിച്ചു, സഖാക്കൾ!
</p>
<p dir="ltr">
    അടിയറവ് പറയാത്തവർ അടിയേറ്റ് രക്തം തുപ്പി! ബോധമറ്റു വീണു.
</p>
<p dir="ltr">
    നാടിൻ്റെ സഹനശക്തി വെല്ലുവിളിക്കപ്പെടുകയായിരുന്നു! ഇതിനെതിരെ എന്തെങ്കിലും
    ചെയ്തേ തീരൂ ! രക്തത്തിളപ്പുള്ള ഏതാനും യുവ ധീരർക്ക് അങ്ങനെയൊരു മോഹം.
</p>
<p dir="ltr">
    മറ്റാരോടും ചോദിച്ചില്ല. പാർട്ടി ആലോചിച്ചു.സമ്മതം കൊടുത്തു!
</p>
<p dir="ltr">
    മർച്ചൻ്റ് നേവിയിൽ നിന്നു നാട്ടിലെത്തിയ കണ്ടീലെ കിട്ടമ്മാഷ്, പട്ടാളത്തിൽ
    നിന്ന് ലീവിൽ വന്ന അഭ്യാസി കറപ്പൻ കുഞ്ഞാണൻ, മലപ്പുറം എം .എസ് .പി ക്യാമ്പിൽ
    വെച്ച് ബ്രിട്ടീഷ് ഓഫീസർമാരോട് പ്രതിഷേധിച്ചതിന് പിരിച്ചുവിടപ്പെട്ട ആജാന
    ബാഹുവായ അന്തോളി കൃഷ്ണൻ, കലാപകാരിയായതിനാൽ ബ്രിട്ടീഷ് നേവിയിൽ നിന്ന്
    പുറത്താക്കപ്പെട്ട്, വി.ടി.രണ ദേവിൻ്റെ തീവ്ര വിപ്ലവ പ്രവർത്തനത്തിൻ്റെ
    ഭാഗമായി നാട്ടിലെത്തിയ അരയാക്കണ്ടി അച്ചുതൻ, പിന്നെ, സെൻ്റ് ജോസ്ഫ് ഹൈസ്കൂളിൽ
    ഫിഫ്ത് ഫോം വിദ്യാർത്ഥിയായ കൗമാരക്കാരൻ പി.വി.ഗോവിന്ദൻ എന്നിവർ എന്തിനും
    തയ്യാറായി !
</p>
<br/>
<p dir="ltr">
    അവർ അന്തോളി കൃഷണൻ്റെ അച്ഛൻ ഒറോട്ടിക്കുഞ്ഞിക്കണ്ണൻ്റെ പീടിക മുകളിലെ കുട്സ്സ്
    മുറിയിൽ ഒത്തുചേർന്നു.
</p>
<br/>
<p dir="ltr">
    അശോകൻ ഇതെല്ലാം പറഞ്ഞ് കേട്ടതാണ്.
</p>
<p dir="ltr">
    സഖാവ് പുഞ്ചയിൽ നാണ്വാട്ടൻ പറഞ്ഞത്! ചെങ്കൊടിക്കണ്ണാട്ടനും പൂശാരി
    കുഞ്ഞിരാട്ടനും ഗോവിന്ദാമ്മാമനും അവന്‌ പറഞ്ഞു കൊടുത്തത്.
</p>
<br/>
<p dir="ltr">
    ഇതാ, ഈ ബസ്സ് ഷെൽട്ടറിൻ്റെ വലത് ഭാഗത്തായിരുന്നു മുളിയിൽ കുഞ്ഞിക്കണ്ണനെന്ന
    ഒറോട്ടിക്കുഞ്ഞിക്കണ്ണൻ്റെ പീടിക ! അശോകൻ്റെ വല്യച്ഛൻ്റെ പീടിക !
</p>
<br/>
<p dir="ltr">
    അതിൻ്റെ മുന്നിലെ റോഡിനപ്പുറം അക്കാലത്ത് വിശാലമായ പൃത്തി മാവിൻ്റെ
    തോട്ടമായിരുന്നു. അതെ, കശുവണ്ടിത്തോട്ടം! നാല്പതേക്കറിൽ കശുവണ്ടിത്തോട്ടം!
    പൂഴി പ്രദേശം . പൃത്തി മാവ് നല്ല വിളവ്‌ തരും .
</p>
<p dir="ltr">
    തലശ്ശേരിയിലെ മുകുന്ദ ടാക്കീസ് കാരൻ ആർ.എസ്.പൈ ആയിരുന്നു തോട്ടത്തിൻ്റെ ഉടമ!
    അതിൻ്റെ മേൽനോട്ടക്കാരൻ കൂടിയായിരുന്നു ഒറോട്ടി കുഞ്ഞിക്കണ്ണൻ എന്ന മുളിയിൽ
    കുഞ്ഞിക്കണ്ണൻ '
</p>
<br/>
<p dir="ltr">
    റോഡിനോട് ചേർന്ന് കുറച്ച് മാവുകൾ മുറിച്ചുമാറ്റി, ചെമ്മണ്ണിട്ട് നന്നാക്കിയ
    ചെറിയൊരു മൈതാനം!
</p>
<p dir="ltr">
    മൈതാനിയിൽ ഒരു സർക്കസ് ടെൻറ് ഉയരുകയാണ്!
</p>
<p dir="ltr">
    ദി ഗ്രേറ്റ് ജമിനി സർക്കസ് ആദ്യമായി ധർമ്മ പട്ടണത്തിൽ എത്തിയിരിക്കുന്നു,
    അതിലെ പ്രശസ്ത അഭ്യാസികൾ പലരും ധർമ്മ പട്ടണക്കാർ!
</p>
<p dir="ltr">
    ധർമ്മ പട്ടണത്തിൽ മറ്റൊരുത്സവം കൊടിയേറുന്നു !
</p>
<br/>
<p dir="ltr">
    സർക്കസിൻ്റെ ഉദ്ഘാടന മഹാ മഹം ! ഭണ്ഡാരിയും കുടുംബവും അൻസാരികളം പ്രധാന
    അതിഥികൾ.
</p>
<p dir="ltr">
    ചില നാട്ടുപ്രമാണിമാരും കുടുംബവും പ്രത്യേക ക്ഷണിതാക്കൾ.മറ്റാർക്കുമില്ല ആദ്യ
    ദിവസം പ്രവേശനം!
</p>
<p dir="ltr">
    വർണശബളമായ ചിറകും വിരിച്ചു നില്ക്കുന്നു, സർക്കസ് കൂടാരം!
</p>
<p dir="ltr">
    കോളാമ്പി മൈക്കിലൂടെ പാട്ടുകൾ കേൾക്കാൻ തുടങ്ങി!
</p>
<p dir="ltr">
    ജനറേറ്ററിൻ്റെ മുരൾച്ച. ബൾബുകൾ മിന്നി വിടർന്നു ! കാമ്പു ലൈറ്റുകൾ തെളിഞ്ഞു!
</p>
<p dir="ltr">
    അദ്ഭുതകരമായ കാഴ്ച തന്നെ.!
</p>
<br/>
<p dir="ltr">
    ഉദ്ഘാടനക്കളിക്ക് പ്രവേശനാനുമതിയില്ലെങ്കിലും പൊതുജനം കൂടാരത്തിനു
    ചുറ്റുവട്ടത്ത് കൂട്ടം കൂടി നിന്നു !
</p>
<br/>
<p dir="ltr">
    അതിനിടയിൽ, ചില ഒരുക്കങ്ങൾ നടക്കുന്നുണ്ടായിരുന്നു ഒറോട്ടീൻ്റെ പീടിക മുകളിൽ!
    അറിഞ്ഞില്ല അത് മറ്റാരും !
</p>
<br/>
<p dir="ltr">
    ഇരുട്ടിനു മുന്നെ, പൊലീസ് ജീപ്പിൽ ബണ്ഡാരിയും കുടുംബവും എത്തി. പിന്നാലെ
    സിൽബന്ധികൾ !
</p>
<p dir="ltr">
    ഞാങ്ങണക്കുമാരനും കുടുംബവുമെത്തി!ദസറ ദാസപ്പനും ഭാര്യയുമെത്തി! കൂടെ ഗൂണ്ട ആന
    അനന്തനും ചങ്ങാതിമാരുമെത്തി !
</p>
<p dir="ltr">
    സർക്കസ് മുതലാളി മാസ്റ്റർ ശങ്കരൻ അതിഥികളെ സ്വീകരിച്ച് ആനയിച്ചു പ്രധാന
    സീറ്റുകളിരുത്തി!
</p>
<p dir="ltr">
    കൂടാരത്തിൽ ബെല്ല് മുഴങ്ങി,ബാൻഡ് മുഴങ്ങി. ബ്യൂഗിളിൻ്റെ ഇമ്പമാർന്ന സ്വരം
    ഉണർന്നു ! താള വിന്യാസത്തിൽ മുഴുകി നൃത്തച്ചുവട് വെച്ച് നെറ്റിപ്പട്ടം കെട്ടിയ
    ആന മുന്നിൽ ചന്തം വെച്ചുനടന്നു.
</p>
<br/>
<p dir="ltr">
    ആനപ്പുറത്തിരുന്ന, വീതി കുറഞ്ഞ റൗക്കയും ഒരടി മാത്രം താഴ്ചയുള്ള പാവാടയും
    ധരിച്ച്, അടിവസ്ത്രമായ തൊങ്ങല് വെച്ച ശഡ്ഡി കാണുമാറ്, സുന്ദരീ മണി കല്യാണി
    ചൈനീസ് വിശറി വീശി കാണികളെ അഭിവാദ്യം ചെയ്യുന്നു. പിന്നാലെ കുതിര ,ഒട്ടകം,
    കുരങ്ങന്മാർ, തത്തകൾ, കോമാളികൾ, മറ്റഭ്യാസികൾ റിംഗിൽ നിരന്നു!
</p>
<br/>
<p dir="ltr">
    പ്രശസ്തമായ ദി ന്യൂ ജമിനി സർക്കസ്സ് ഇതാ ആരംഭിച്ചുകഴിഞ്ഞു.അദ്ഭുതകരമായ കലാ
    പ്രകടനം കാഴ്ചവെയ്ക്കുകയായി!
</p>
<br/>
<p dir="ltr">
    അതി ലാഘവത്തിലുള്ള അക്രോബാറ്റിനു ശേഷം ഉദ്വോഗജനകമായ കത്തിയേറ്!
</p>
<p dir="ltr">
    കത്തിയേറിൻ്റെ പിരിമുറുക്കം കുറക്കാൻ കോമാളികൾ രംഗത്തിറങ്ങി!
</p>
<br/>
<p dir="ltr">
    കാണികളിൽ നിന്നും തുരുതുരെ നിലക്കാത്ത ഹർഷാരവം!
</p>
<br/>
<p dir="ltr">
    പെട്ടെന്ന് സകലരുടേയും കാതടപ്പിച്ചു കൊണ്ടു സദസ്സിൻ്റെ മുൻ നിരയിൽ
    ഓലപ്പടക്കങ്ങൾ പൊട്ടിച്ചിതറി!
</p>
<br/>
<p dir="ltr">
    ലൈറ്റണഞ്ഞു! ഇരുട്ടിൽ കൂട്ട നിലവിളി ഉയർന്നു!
</p>
<br/>
<p dir="ltr">
    ലൈറ്റ് തെളിയുമ്പോൾ സർക്കസ് ടെൻ്റിനകത്ത് യുദ്ധക്കളത്തിൻ്റെ പ്രതീതി! മുൻനിര
    കസേലക്കാരെല്ലാം വീണു കിടക്കുന്നു! ഭണ്ഡാരിയുടെ തല പൊട്ടി രക്തമൊഴുകുന്നുണ്ട്!
    ആന അനന്തനും ചട്ടമ്പിക്കൂട്ടാളികളും നിലത്ത് കിടന്ന് ഇടിക്കട്ട കൊണ്ടുള്ള
    അടിയേറ്റ് അവിടവിടെ മുഴകൾ പൊന്തിയ ശരീരവുമായി മോങ്ങുന്നുണ്ട് ! ദസറ ദാസപ്പൻ്റെ
    നട്ടെല്ല് നുറുങ്ങിപ്പോയി! ഞാങ്ങണ കുമാരൻ്റെ മുഖം മുഴുവൻ രക്തമയം! അയാളുടെ
    മൂക്ക് പ്രത്യേകതരം ആയുധം പ്രയോഗിച്ച് ആകെ പറിച്ചെടുത്ത് കളഞ്ഞിരുന്നു!
</p>
<br/>
<p dir="ltr">
    പരുക്കേറ്റ അർദ്ധ പ്രാണരേയും കൊണ്ട് പൊലീസ് ജീപ്പ് ആസ്പത്രി ലക്ഷ്യമാക്കി
    കുതിച്ചു പാഞ്ഞു!
</p>
<br/> <div id="D5">
<p dir="ltr">
    ഇതാണ് ടെൻ്റിലെ അടി! പ്രസിദ്ധമായ ധർപട്ടണത്തിൻ്റെ ചെറുത്ത് നില്പ് ചരിത്രത്തിൽ
    തിളങ്ങി നില്ക്കുന്നു ടെൻ്റിലെ അടി! സർക്കസ് കൂടാരത്തിലെ അടി! </div>
</p>
..................
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8>സഹനം! </h8>  </li>
        </div>


<br/>
<p dir="ltr">
    ടെൻ്റിലെ അടി കഴിഞ്ഞ് രണ്ടാം ദിവസം തലശ്ശേരി സ്റ്റേഷനിലെ എല്ലാ പോലീസ്
    വണ്ടികളും നാടെങ്ങും തലങ്ങും വിലങ്ങും ചെമ്മൺ പൊടിപറത്തി ചീറിപ്പാഞ്ഞു! ഒരു പാട്
    യുവാക്കൾ പോലിസ് കസ്റ്റഡിയിലായി. സഖാവ് എംഗോവിന്ദനും,നാവത്ത് കുമാരനും
    കോട്ടയിലെ ഓഫീസർ അച്ചുതനും ഒ.വി.കൃഷ്ണനും ചെങ്കൊടിക്കണ്ണനും കൊടിയ
    മർദ്ദനമേറ്റുവാങ്ങി! അങ്ങനെ നിരവധി നിരവധി പേർ !
</p>
<br/>
<p dir="ltr">
    ലാത്തിയടിയേറ്റും തോക്കിൻ്റെ പാത്തി കൊണ്ടുള്ള കുത്തേറ്റും അവരുടെ നെഞ്ചിൽ
    രക്തം കട്ട കെട്ടി. അവർ ജയിലിൽ അടക്കപ്പെട്ടു.നാട്ടിൽ പലേടത്തും ചെറുത്തു
    നില്പ് തുടർന്നു. ഏഴാം ദിവസം ധർമ്മ പട്ടണത്തിൽ പട്ടാളമിറങ്ങി!
</p>
<p dir="ltr">
    നാട് വിറങ്ങലിച്ചു.
</p>
<br/>
<p dir="ltr">
    ടെൻ്റിലെ അടി -
</p>
<p dir="ltr">
    ഗൂഢാലോചനയിൽ ഉൾപ്പെട്ട കണ്ടിയിൽ കിട്ടമ്മാഷ് അന്ന് രാത്രി തന്നെ മർച്ചൻ്റ്
    നേവിയിലേക്ക് പുറപ്പെട്ടിരുന്നു. കറപ്പൻ കുഞ്ഞാണൻ സുരക്ഷിതനായി തൻ്റെ
    ക്യാമ്പിലെത്തി.
</p>
<p dir="ltr">
    പാർട്ടി നിർദ്ദേശപ്രകാരം രഹസ്യമായ വിപ്ലവ പ്രവർത്തനത്തിനു വേണ്ടി അരയാക്കണ്ടി
    അച്ചുതൻ സ്വതന്ത്ര ഇന്ത്യയുടെ പട്ടാളത്തിൽ ചേർന്നു.
</p>
<p dir="ltr">
    തലശ്ശേരിയിൽ മുകുന്ദാ ടാക്കിസ് ഉടമ ആർ.എസ്.പൈ യുടെ വീട്ടിലെ കാർ ഷെഡ്ഡിൽ
    അന്തോളി കൃഷ്ണനുള്ളത് പോലിസ് അറിഞ്ഞേയില്ല!
</p>
<br/>
<p dir="ltr">
    പി. വി.ഗോവിന്ദൻ പിടിക്കപ്പെട്ടു! മൈനർ ആയതിനാൽ മജിസ്ട്രേറ്റ് കോടതി ആ
    വിദ്യാർത്ഥിയെ വെറുതെ വിട്ടു! മറ്റു കുറ്റങ്ങളൊന്നും അയാളുടെ
    പേരിലില്ലായിരുന്നു.
</p>
<br/>
<p dir="ltr">
    വെറുതെ വിട്ടെങ്കിലും ഗോവിന്ദനെ നാട്ടിൽ നിറുത്തന്നതിൽ അച്ഛൻ കുഞ്ഞിരാമേട്ടനു
    പേടിയുണ്ട്! ഓനിനിയും എന്തെങ്കിലും കുഴപ്പത്തിൽപ്പെട്ടാലോ?
</p>  <div id="D6">
<p dir="ltr">
    കഞ്ഞിരാമേട്ടൻ പെട്ടി തുറന്നു കുറെ പണമെടുത്തു കൊടുത്ത് അംബാലക്ക് വണ്ടി കേറാൻ
    പറഞ്ഞു ഗോവിന്ദനെ യാത്രയാക്കി! അംബാലയിൽ പട്ടാളക്കാരൻ ഏട്ടൻ നായബ് സുബേദാർ
   കുമാരൻ്റെ റൂമിൽ താമസമായി!  </div>
</p>..................
<br/>
<br/>

<div class="section-title1"data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8>അപര്യാപ്തൻ</h8>  </li>
        </div>


<br/>
<p dir="ltr">
    അതി സമർത്ഥനായിരുന്നു ഗോവിന്ദൻ! ബർമ്മാ ഷെല്ലിൽ ഫിറ്ററായി ചേർന്നു, പിന്നീട്
    ഫോർമാനായി!
</p>
<p dir="ltr">
    എണ്ണക്കമ്പനിയുമായി ബന്ധപ്പെട്ട സകല മെക്കാനിസവും വശത്താക്കി.
</p>
<br/>
<p dir="ltr">
    പേർഷ്യയിൽ അമേരിക്കൻ എണ്ണക്കമ്പനിയിൽ ചേർന്നു അയാൾ.
</p>
<p dir="ltr">
    സൂയസ് കനാൽ തർക്കം മൂത്തപ്പോൾ ലോകം മറ്റൊരു മഹായുദ്ധത്തിൻ്റെ വക്കിലെത്തി !
    ഉടൻ തന്നെ ഗോവിന്ദൻ ഇന്ത്യയിൽ തിരിച്ചത്തി ഓയിൽ ഇൻഡ്യയിൽ അസിസ്റ്റൻ്റ്
    എഞ്ചിനിയറായി ജോയിൻ ചെയ്തു!
</p>
<br/>
<p dir="ltr">
    ഓയിൽ ഇന്ത്യയുടെ ഡിഗ് ബോയ് എണ്ണക്കിണറിൽ തീപ്പിടുത്തം ! തീക്കെടുത്താനുള്ള സകല
    ശ്രമവും പരാജയപ്പെട്ടു.
</p>
<p dir="ltr">
    വിദഗ്ദ്ധർ എത്തി റഷ്യയിൽ നിന്നും!അവരും പരാജയപ്പെട്ടു.
</p>
<br/>
<p dir="ltr">
    പി.വി.ഗോവിന്ദൻ വിളിക്കപ്പെടുന്നു. ഓയിൽ ഇന്ത്യാ പൈപ്പ് ലൈനിൻ്റെ സമഗ്രമായ
    മേപ്പ് അയാളുടെ മുന്നിൽ നിവർത്തപ്പെടുന്നു!
</p>
<p dir="ltr">
    പൈപ്പ് ലൈനിൽ ,ഒരു പ്രധാന ജഗ്ഷനിൽ ഒരുകൃത്യമായ അളവ് പ്രഷർ പ്രയോഗിക്കാൻ
    ഗോവിന്ദൻ്റെ നിർദ്ദേശം.
</p>
<p dir="ltr">
    തീയണഞ്ഞു
</p>
<p dir="ltr">
    ആദരസൂചകമായി ഗോവിന്ദന് എഞ്ചിനയറുടെ പദവി നല്കപ്പെട്ടു! പടിപടിയായ്
    ഉയർന്നു, പിന്നീട് ചീഫ് എഞ്ചനീയർ ആയി.!
</p>
<p dir="ltr">
    ലീവിൽ നാട്ടിലെത്തിയാൽ ഉടൻ അരയാക്കണ്ടിയെ കാണാൻ ചെല്ലും.
</p>
<p dir="ltr">
    ഗോഹട്ടിയിൽ നിന്നും വിമാനം കയറി കൽക്കത്ത ഡംഡമിൽ ഇറങ്ങി മദിരാശി വിമാനത്തിൽ
    മാറിക്കയറി, മദിരാശിയിൽ നിന്നും ടാക്സിയിലാണ് നാട്ടിലെത്തുക.
    തിരിച്ചങ്ങോട്ടുള്ള യാത്രയും ഇതേ രീതിയിൽ! നാട്ടിൽ അപൂർവമായിരുന്നു അക്കാലത്ത്
    ഇതൊക്കെ !
</p>
<br/>
<p dir="ltr">
    ഇന്ത്യൻ മിലിട്ടറിയിൽ ക്ലറിക്കൽ തസ്തികയിലായിരുന്നു അരയാക്കണ്ടി! അവിടെ വെച്ച്
    അദ്ദേഹം ലോകത്തെമ്പാടുമുളള സകലമാന വിപ്ലവ പ്രസ്ഥാനവുമായി ബന്ധപ്പെട്ടു.
    പലതിലും അംഗത്വം സ്വീകരിച്ചു!
</p>
<p dir="ltr">
    സർക്കാർ വിരുദ്ധ പ്രചരണ ലഘുലേഖകൾ പട്ടാള ബാരക്കുക ളിൽ പലേടത്തും
    പ്രത്യഷപ്പെട്ടു! സംശയം അരയാക്കണ്ടിയുടെ നേരെ വിരൽ ചൂണ്ടി.
</p>
<p dir="ltr">
    ഗവർമ്മണ്ട് വെച്ചുപൊറുപ്പിച്ചില്ല, അദ്ദേഹത്തെ!
</p>
<br/>
<p dir="ltr">
    അയാക്കണ്ടി മിലിട്ടറിയിൽ നിന്നും പിരിച്ചുവിടപ്പെട്ടു.
</p>
<br/>
<p dir="ltr">
    നാട്ടിലെത്തിയ അരയാക്കണ്ടി കമ്മ്യണിസ്റ്റ് പാർട്ടിക്ക് വേണ്ടി ഒളിവ്
    പ്രവർത്തനത്തിൽ മുഴുകി.
</p>
<p dir="ltr">
    താത്ത്വിക കാര്യങ്ങൾ വിശകലനം ചെയ്യുന്നതിൽ വിശാരദൻ . ഉശിരൻ പ്രസംഗകൻ.
    പതിനാറുവർഷം ജയിൽ വാസം!ഗോവാവിമോചന സമര പോരാളി !
</p>
<br/>
<p dir="ltr">
    പാർട്ടി പിളർന്നപ്പോൾ ചാഞ്ചാട്ടക്കാരെ കണ്ടറിഞ്ഞ അദ്ദേഹം ഇടത് പാർട്ടിയിൽ
    ഉറച്ചു നിന്നു.
</p>
<p dir="ltr">
    സംഘർഷമുണ്ടാകുമ്പോഴൊക്കെ എതിർ പാർട്ടിക്കാർ അരയാക്കണ്ടിയെ ഭയന്നു !
</p>
<p dir="ltr">
    സ്വന്തം പാർട്ടിയുടെ ഇളകിപ്പോയ അടിത്തറ ബലപ്പെടുത്തിയ ശില്പി!
</p>
<p dir="ltr">
    ജില്ലാ കമ്മിറ്റിയിലും സ്റ്റേറ്റ് കമ്മിറ്റിയിലും പ്രവർത്തിച്ചു. ആരുടെ
    മുമ്പിലും നിവർന്ന് നിന്ന് ചോദ്യങ്ങളുയർത്തുന്ന തൻ്റേടി ! പദവി നേടാൻ
    ശ്രമിച്ചില്ല! സമ്പത്തിൽ കണ്ണുവെച്ചില്ല!
</p>
<p dir="ltr">
    നേതാവായ ഏതു കൊലകൊമ്പൻ്റെ മുന്നിലും കാണിച്ചില്ല വിധേയത്വം!
</p>
<p dir="ltr">
    താത്യികാചാര്യൻ അദ്ദേഹത്തിൻ്റെ മുന്നിൽ വിറച്ചു: ആ തൻ്റേടം, ആ ധീരത സഹിക്കുമോ
    സംഘടന ! നിഷ്കാസിതനായിട്ടും തോറ്റു കൊടുക്കാത്തവൻ!
</p>
<p dir="ltr">
    ശിരസ്സ് കുനിക്കാത്തവൻ !!.
</p>
<br/>
<p dir="ltr">
    വിമർശന വാക്കുരിയാടാത്ത വിനീത വിധേയരെ മാത്രം ഉൾക്കൊള്ളുന്ന തരത്തിൽ പാർട്ടി
    രൂപാന്തരപ്പെടുകയാണോ!
</p>
<p dir="ltr">
    ഇതാണെന്നോ സംഘടനാക്കെട്ടുറപ്പ്!
</p>
<br/>
<p dir="ltr">
    ഒരു മറയുമില്ലാതെയുള്ള വാക്കുക്കുകളും പ്രവൃത്തിയും തുറന്ന സമീപനവും
    ശത്രുക്കളെ സൃഷ്ടിച്ചു.അത്തരക്കാരാൽ അരയാക്കണ്ടി വേട്ടയാടപ്പെട്ടു.
</p>
<br/>
<p dir="ltr">
    എന്നാലും പിൻമാറിയില്ല!
</p>
<p dir="ltr">
    അരയാക്കണ്ടി ചെന്നേടത്തെല്ലാം അവിടുത്തെ മച്ചമ്പിമാർ മുട്ടുമടക്കി! എന്തും
    ത്യജിക്കയായിരുന്നു ആ നിസ്വാർത്ഥ പോരാളി!
</p>
<br/>
<p dir="ltr">
    ഉന്മൂലനസിദ്ധാന്തത്തെ എക്കാലവും എതിർത്തിരുന്നു അരയാക്കണ്ടി!
</p>
<br/>
<p dir="ltr">
    'സർവലോക സ്നേഹമുള്ളവൻ എന്നാണ് സഖാവ് എന്നതിൻ്റെ അർത്ഥമെന്ന് അശോകനോട് ഒരിക്കൽ
    അദ്ദേഹം പറഞ്ഞിട്ടുണ്ട്! ഗോർക്കിയുടെ അമ്മ എന്ന നോവലും സഖാവ് എന്ന കഥയും ഏതൊരു
    സഖാവും വായിച്ചിരിക്കേണ്ടതാണെന്നും പറഞ്ഞു.
</p>
<br/> <div id="D7">
<p dir="ltr">
    അരയാക്കണ്ടിയെ രേഖപ്പെടുത്താനുള്ള തൻ്റെ ശ്രമം കഠിനമായിരിക്കുമെന്ന് അശോകന്
    തോന്നി!
</p> </div>
<p dir="ltr">
   ..................
</p>
<br/>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8>ധൈര്യം!</h8>  </li>
        </div>

<br/>
<p dir="ltr">
    " ഇതെന്താ അശോകേട്ടാ, അഞ്ചു മണീൻ്റെ ബസ്സും പോയല്ലോ! ഇങ്ങക്ക് പോണ്ടേനോ?
    "ശൈലേടത്തി വിളിച്ചു ചോദിച്ചു.
</p>
<p dir="ltr">
    സമയം ഇത്രയുമായോ!
</p>
<p dir="ltr">
    " ഇല്ല പോണ്ടാന്ന് വെച്ചിനേനും "
</p>
<br/>
<p dir="ltr">
    അശോകൻ ഷെൽട്ടറിൽ നിന്നും എഴുന്നേറ്റ് പീടികേൽ ചെന്നു..
</p>
<p dir="ltr">
    ഒരു വിൽസ് ഫിൽട്ടർ വാങ്ങി ,തീ പിടിപ്പിച്ചു! അതും വലിച്ചു പുകയൂതിക്കൊണ്ട്
    റോഡ് ക്രോസ് ചെയ്തു വീട്ടിലേക്ക് പുറപ്പെട്ടു.
</p>
<br/>
<p dir="ltr">
    നടത്തത്തിലും അശോകൻ്റെ ആലോചനക്ക് ഭംഗം വന്നില്ല!
</p>
<p dir="ltr">
    നാട്ടുകാരുടെ കഥ പറയാൻ തനിക്ക് ആവുമോ!
</p>
<br/>
<p dir="ltr">
    നാട്ടുകാരനായിരുന്ന ഒരാളുടെ കോമാളിത്തങ്ങളും വിഡ്ഢിത്തങ്ങളും വിവരിച്ച ,ഫെയ്സ്
    ബുക്ക് കഥാകൃത്ത് മാധവൻകുട്ടി ഗോപുരനട, കോന്തൻ കുഞ്ഞാണൻ്റെ അടി കൊണ്ട്
    ആശുപത്രിയിൽ കിടന്നത് രണ്ടു മാസം!
</p>
<p dir="ltr">
    താടിയെല്ലിന് മാരകമായ ക്ഷതം! ഒരു കണ്ണിന് തരക്കേട് ! മുഖമാകെ കോടിപ്പോയി!
</p>
<br/>
<p dir="ltr">
    നാട്ടുകാര് ചിലത് സഹിക്കില്ല! മാധവൻകുട്ടി ഗോപുരനട,
</p>
<p dir="ltr">
    എഴുതിയത് പപ്പമ്മാഷിൻ്റെ കഥ ഒരുസങ്കല്ല കഥയായിരുന്നില്ല! അങ്ങനെ എഴുതാൻ
    പാടില്ല, അല്ലെ!
</p>
<br/>
<p dir="ltr">
    മാധവൻ കുട്ടി ഗോപുരനടക്ക് പല കഴിവുകളുണ്ടെങ്കിലും അതെല്ലാം കളഞ്ഞു കുളിക്കുന്ന
    ശീലവുമുണ്ട്.
</p>
<br/>
<p dir="ltr">
    കുഴപ്പങ്ങളേറെയുണ്ട്! അസൻമാർഗ്ഗിയാണ് അയാൾ! ഒരു പെണ്ണുപിടിയൻ കുറുക്കൻ!
    നാട്ടിലിങ്ങനെയൊക്കെ പണ്ടേ നടക്കുന്നുണ്ടെങ്കിലും അയാളും ശ്രീലക്ഷ്മിയും
    തമ്മിലുള്ള വ്യഭിചാരം നാട്ടുകാരെ വെല്ലുവിളിച്ചു കൊണ്ടായിരുന്നു!
</p>
<br/>
<p dir="ltr">
    ജീവിത ഗന്ധിയായി എന്തെഴുതിയാലും ആരുടെയെങ്കിലും തലയിൽ വീഴും !
</p>
<p dir="ltr">
    കുഞ്ഞനന്തൻ, കുഞ്ഞിരാമൻ, കുഞ്ഞിക്കണ്ണൻ, കുഞ്ഞാണൻ ,കുഞ്ഞാവ - അങ്ങനത്തെ പേരുകാർ
    തന്നെ പത്ത് മുന്നൂറെണ്ണമുണ്ട് ധർമ്മ പട്ടണത്തിൽ!
</p>
<br/>
<p dir="ltr">
    ഗോവിന്ദൻ ,ഗോയിന്ദൻ, ഗോയ്ന്നോട്ടി, ഗോവി- അങ്ങനെയും പേരുകൾ നൂറെണ്ണം!
</p>
<p dir="ltr">
    ലക്ഷ്മി ,ലെച്ച്മി,ദെച് മി, ദെച്ചു, ദെച്ചൂട്ടി ,- ഹോ! അങ്ങനെയൊരു ഇരുന്നൂറ്!
</p>
<p dir="ltr">
    - എവിടെ തൊട്ടാലും കുഴപ്പം തന്നെ! ആരുടെയെങ്കിലും തലയിൽ വീഴും വാക്ക്!
</p>
<br/>
<p dir="ltr">
    കഥാകൃത്തിൻ്റെ അന്ത്യം അശോകൻ എഴുതിയത് മാധവൻകുട്ടിക്ക് അടിയേറ്റ
    തിനെപ്പറ്റിയാണ്! ഒരു സാധാരണ സ്റ്റെയിറ്റ്മെൻ്റ് അതിൽ അവൻ പാട്ടെഴുതീന്നൊക്കെ
    എഴുതിയത് സങ്കല്പം! പൂവെടിക്കണ്ടത്തിലേതും സങ്കല്പം!
</p>
<br/>
<p dir="ltr">
    ഗുലുമാല് തൻ്റെ തലയിലും വന്നു വീണു!
</p>
<p dir="ltr">
    -അശോകൻ ആ കഥയെഴുതുമ്പോൾ അത്രയേറെ വിചാരിച്ചില്ല! കഥാ കൃത്തിൻ്റെ അന്ത്യം
    വാരികയിൽ പ്രസിദ്ധീകരിച്ചു വന്നപ്പോൾ
</p>
<p dir="ltr">
    അത് മറ്റു പലർക്കും ആഘാതമായി!
</p>
<br/>
<p dir="ltr">
    ആ സായ്‌വ്‌ ചെക്കൻ്റെ ഏഷണി കേട്ടാണ് കോന്തൻ കുഞ്ഞാണൻ കഥാകൃത്തിനെ തല്ലിയത്.
    കുറച്ചു വർണ്ണങ്ങൾ ചാലിച്ച് അതു പകർത്തിവെച്ചു! അത്ര മാത്രം!
</p>
<br/>
<p dir="ltr">
    അശോകൻ സ്വയം ആശ്വസിക്കാൻ ശ്രമിച്ചു!
</p>
<br/>
<p dir="ltr">
    ഇത് ചില സംഘടനകൾ ഏറ്റെടുക്കുമെന്ന് കരുതിയതേയല്ല! അവരിൽ നിന്നാണ് അശോകന് ആദ്യം
    ഭീഷണി ഉയർന്നത്.
</p>
<br/>
<p dir="ltr">
    മാധവൻകുട്ടി എന്നാൽ ഉണ്ണികൃഷണൻ
</p>
<p dir="ltr">
    ദെച്ച്മി എന്നാൽ ആരാധ്യയായ ദേവി! ശ്രീകൃഷ്ണൻ അഴിഞ്ഞാട്ടക്കാരനോ??
</p>
<br/>
<p dir="ltr">
    നോക്കണേ ഓരോസങ്കല്പ വൈകല്യങ്ങൾ!
</p>
<br/>
<p dir="ltr">
    മാധവൻ കുട്ടി ഗോപുരനടയെപ്പോലെ കഥയെഴുത്ത് നിർത്താമെന്ന് അശോകനും വിചാരിച്ചു
    പോയത് അങ്ങനെയാണ്!
</p>
<br/>
<p dir="ltr">
    അശോകൻ അന്തോളി വിവാദ തല്പരനേയല്ല!
</p>
<br/>
<p dir="ltr">
    ഒന്നാമത്തേയും രണ്ടാമത്തേയും വിവാദ കഥകളും ഈ എഴുത്തും തമ്മിലെന്ത് ബന്ധമെന്നും
    ചിലർക്കുണ്ടല്ലോ സംശയം! ബന്ധമില്ലാതൊന്നമില്ല.ചിന്തകളെല്ലാം പിണഞ്ഞു
    കിടക്കുന്നു! കഴിയുന്നില്ല വേർതിരിച്ചെടുക്കുവാൻ ! തോന്നലുകളുടെ ഒരു കൊളാഷ്
    ചിത്രം വരയ്ക്കയാണ് അശോകൻ! ഒരു കൊളാഷ് ആണ് അവൻ്റെ ജീവിതം !
</p>
<br/>
<p dir="ltr">
    എതായാലും , മനോഹരൻ മാഷ് ധൈര്യം പകർന്നല്ലോ!
</p>
<p dir="ltr">
    പരിഷത്തും പാർട്ടിയുമെല്ലാം കൂടെയുണ്ടാകും!.
</p>
<br/>
<p dir="ltr">
    പാർട്ടിയെ കഥയിൽ തൊട്ടു പോയാൽ ഇവരെങ്ങനെയായിരിക്കും പ്രതികരിക്കുക! അത്
    നിങ്ങൾക്കറിയാമല്ലോ!
</p>
<p dir="ltr">
    അശോകൻ ചിരിച്ചു പോയി!
</p>
<br/>
<p dir="ltr">
    ഗോപുരനടയുടെ വീട് പൂട്ടിക്കിടക്കുന്നു! ഗെയിറ്റും അടച്ചു പൂട്ടിയിട്ടുണ്ട് .
</p>
<br/>
<p dir="ltr">
    അയാൾ സ്ഥലം വിട്ടുവോ ! ദെച്ച്മിയുടെ വീട്ടിലുമില്ല ആളനക്കം !
</p> <div id="D8">
<p dir="ltr">
    അശോകൻ അന്തോളിക്ക് മനോഹരൻ മാഷ് പകർന്നു കൊടുത്ത ധൈര്യം ചോർന്നു പോകും പോലെ
    തോന്നി!
</p></div>..................
<br/>
<br/>

<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> ഉജ്ജ്വല വർണ്ണം</h8>  </li>
        </div>



<br/>
<p dir="ltr">
    അശോകൻ്റെ , വർണ്ണശബളമായ ഓർമ്മകളിലെന്നും നിറഞ്ഞു നില്പുണ്ട് സെപ്തംബറിൻ്റെ
    ആഘോഷദിനങ്ങൾ.
</p>
<p dir="ltr">
    കാലാകാലങ്ങളിലെ ഒളിമങ്ങാത്ത എത്രയോ ഓർമ്മകൾ!
</p>
<p dir="ltr">
    ഇന്ത്യൻ സ്വാതന്ത്ര്യ സമര ചരിത്രത്തിനു് ധർമ്മപട്ടണം സമർപ്പിച്ച ഒരു
    വിപ്ലവകാരിയുടെ ഹൃദയരക്തത്തിൻ്റെ ഉജ്ജ്വല വർണം !
</p>
<p dir="ltr">
    ആയിർത്തി തൊള്ളായിരത്തി നാല്പത് സെപ്തംബർ പതിനഞ്ച് !
</p>
<br/>
<p dir="ltr">
    കേരളത്തിൽ കമ്മ്യണിസ്റ്റ് പാർട്ടി രൂപം കൊണ്ടിട്ട് ഏതാനും വർഷമേ ആയുള്ളൂ!
</p>
<p dir="ltr">
    അന്നത്തെ കെ.പി സി.സി.യുടെ ജനറൽ സിക്രട്ടരി ഇ.എം, ശങ്കരൻ നമ്പൂതിരിപ്പാട് !
    രാജ്യമെങ്ങും നടന്നുകൊണ്ടിരുന്ന മർദ്ദന പ്രതിഷേധ സമരത്തിൻ്റെ ഭാഗമായി
    കെ.പി.സി.സി യുടെ ആഹ്വാനമനുസരിച്ച് , തലശ്ശേരി ജവഹർ ഘട്ടിൽ പൊതുയോഗം !
</p>
<br/>
<p dir="ltr">
    കർഫ്യു പ്രഖ്യാപിക്കപ്പെട്ടു.
</p>
<p dir="ltr">
    ധർമ്മ പട്ടണത്തിൽ നിന്നും സഖാവ് പി.കെ.മാധവൻ്റെ നേതൃത്തത്തിൽ ആയിരത്തോളം
    പാർട്ടി വളണ്ടിയർമാർ ഒളിഞ്ഞും തെളിഞ്ഞും നഗരത്തിലേക്ക് മാർച്ച് ചെയ്തു അവരിൽ.
    ഓഫീസർ അച്ചുവും കാറാടിയിൽ വാസു മാഷും അരയാക്കണ്ടി അച്ചുതനും ടി.കെ കരുണനും
    കടുമ്പേരി കൃഷ്ണനും മുളിയിൽ ചാത്തുക്കുട്ടിയും പി.കൃഷ്ണനും കമ്പ് ഗോപാലനും ഏറെ
    പരിശീലനം സിദ്ധിച്ച പ്രവർത്തകർ!
</p>
<br/>
<p dir="ltr">
    ജനസഹസ്രങ്ങൾക്കു മുന്നിൽ, മറ്റൊരു വളണ്ടിയരുടെ ചുമലിൽ കയറി മെഗാ ഫോണിലൂടെ
    പി.കെ.മാധവൻ പ്രസംഗം തുടങ്ങി:
</p>
<p dir="ltr">
    "സഖാക്കളേ... "
</p>
<br/>
<p dir="ltr">
    നിരോധനാജ്ഞ ലംഘിച്ച ജന സഹസ്രങ്ങൾക്കുനേരെ ബ്രിട്ടീഷ് പോലീസ് സേന
    മുന്നറിയിപ്പില്ലാതെ വെടിയുതിർത്തു.
</p>
<p dir="ltr">
    കാലിൽ വെടിയുണ്ട കൊണ്ട് മാധവൻ നിലം പതിച്ചു!
</p>
<p dir="ltr">
    പാർട്ടി വളയണ്ടിയർമാരായ സഖാവ് ചാത്തുക്കുട്ടിയും അബുവും നെഞ്ചിൽ വെടിയേറ്റ്
    പിടഞ്ഞു മരണപ്പെട്ടു!
</p>
<br/>
<p dir="ltr">
    കടല്പുറത്തെ വെള്ളമണലിൽ ചുടുരക്തം ചരിത്രം വരച്ചു.
</p>
<br/>
<p dir="ltr">
    ആ ധീര രക്തസാക്ഷികളിൽ സഖാവ് ചാത്തുക്കുട്ടി ധർമ്മ പട്ടണത്തിൽ , ചിറക്കുനിയിലെ
    കുഞ്ഞിരാമൻ താല ദമ്പതിമാരുടെ അരുമ മകൻ !
</p>
<p dir="ltr">
    പതിനെട്ടാം വയസ്സിലാണ് ആ യുവധീരൻ പൊലിഞ്ഞു പോയത് !
</p>
<br/>
<p dir="ltr">
    ആ രക്തസാക്ഷിത്വത്തിൻ്റെ സ്മരണ പുതുക്കൽ ആഘോഷങ്ങളേ അശോകൻ്റെ ഓർമ്മയിലുളളൂ!
</p>
<br/>
<p dir="ltr">
    ബാല്യകാലം: അമ്മയുടെ അരികിൽ പായയിൽ കിടന്നുറങ്ങുന്ന അശോകൻ്റെ ചെവിയിൽ
    ബാൻ്റടിയുടെ മുഴങ്ങുന്ന ശബ്ദം! ബ്യൂഗിൾ വിളിയുടെ മധുര സ്വരം!
</p>
<p dir="ltr">
    അമ്മയുണരുന്നു!
</p>
<p dir="ltr">
    വാതിൽ തുറന്നുകൊടുത്തു അമ്മ!
</p>
<p dir="ltr">
    അവൻ മുറ്റത്തിറങ്ങി.
</p>
<br/>
<p dir="ltr">
    ജാഥ ! ചുകപ്പ് വളണ്ടിയർമാരുടെ പ്രഭാതഭേരി!
</p>
<p dir="ltr">
    അശോകൻ ഓടുകയാണ്. ഇടവഴി കടന്ന് വയൽ വരമ്പിലൂടെ ഓടുകയാണ് ! നെല്ലിൻ തണ്ടുകൾ വീണു
    കിടക്കുന്ന വരമ്പിലൂടെ, ഇടക്കിടെ അഴിഞ്ഞു പോകുന്ന ട്രൗസറും വാരിപ്പിടിച്ച് ഓടി
    ഓടിക്കിതച്ചു നില്ക്കുമ്പോൾ ,ഹായ്, ചുകപ്പ് കുപ്പായക്കാർ, ഒരായിരം വളണ്ടിയർമാർ
    മാർച്ച് ചെയ്തു വരുന്നു!
</p>
<p dir="ltr">
    മുന്നിൽ ബാൻഡ്‌ സംഘം, ബ്യൂഗിളുകൾ വിളിക്കുന്നവർ.! അവരുടെ പിന്നിൽ പുഷ്പ
    ചക്രങ്ങളുമായി പ്രത്യേക വേഷക്കാർ !
</p>
<p dir="ltr">
    അവർ മുദ്രാവാക്യങ്ങൾ മുഴക്കുന്നുണ്ട്.
</p>
<p dir="ltr">
    അശോകനും അവർക്കൊപ്പം കൂടി !
</p>
<p dir="ltr">
    ബാൻഡിൻ്റെ താളത്തിനൊത്ത് അവനും നടന്നു. ചെമ്മൺറോഡിൽ ഇടവിട്ട് പല പല
    സ്ഥലങ്ങളിലും പനയോലപ്പട്ടകളും ചുകന്ന കടലാസ്സ് മാലകളും വിതാനിച്ച മനോഹരമായ
    ഗെയിറ്റുകൾ!
</p>
<p dir="ltr">
    അവയുടെയെല്ലാം ഉള്ളിലൂടെ കടന്ന് , ഗ്രാമം ചുറ്റി രക്തസാക്ഷി
    ചാത്തുക്കുട്ടിയുടെ ചുകന്ന കല്ലറയുടെ സമീപമെത്തുന്നു. അവിടം രക്തപതാകകൾ കൊണ്ട്
    അലങ്കരിച്ചിട്ടുണ്ട്!!
</p>
<p dir="ltr">
    പ്രത്യേക വേഷക്കാർ പുഷ്പചക്രങ്ങൾ കല്ലറയുടെ മേലെ സമർപ്പിച്ചു ! വളണ്ടിയർമാർ
    എറ്റൻഷൻ പൊസിഷനിൽ നിന്നു സെലൂട്ട് ചെയ്തു.പിന്നെ വിശ്രാം പൊസിഷനിൽ
    നില്ക്കയായി!
</p>
<br/>
<p dir="ltr">
    ഇത്തരം കാഴ്ചകൾ അശോകൻ പല പല വർഷങ്ങളിലും കണ്ടതോർക്കുന്നു. പ്രസംഗമുണ്ടാകും. അപ്പോഴൊക്കെ അരയാക്കണ്ടി ആയിരുന്നു പ്രധാന പ്രസംഗകൻ!
</p>
<p dir="ltr">
    വളണ്ടിയർ ക്യാപ്റ്റൻ സി പി അച്ചുവേട്ടൻ പ്രസംഗിക്കാൻ അരയാക്കണ്ടിയെ
    ക്ഷണിക്കയായി!
</p>
<br/>
<p dir="ltr">
    അരയാക്കണ്ടിയുടേതു പോലെ ആവേശകരമായ രാഷ്ട്രീയ പ്രസംഗം തൻ്റെ ജീവിതത്തിൽ അശോകൻ
    അപൂർവമായേ കേട്ടിട്ടുള്ളൂ!
</p>
<br/>
<p dir="ltr">
    ചാത്തുക്കുട്ടി രക്തസാക്ഷിയായ വർഷം അരയാക്കണ്ടിക്ക് ഇരുപത് വയസ്സായിരുന്നു!
</p>
<p dir="ltr">
    ചുകപ്പു പതാകയും ത്രിവർണ പതാകയും പുതിപ്പിച്ച ബോഡി പാർട്ടി വളണ്ടിയർമാരുടെ
    നേതൃത്തത്തിൽ ചാത്തുക്കുട്ടി ജനിച്ചു വളർന്ന വീടിൻ്റെ പറമ്പിൽ തന്നെ
    സംസ്കരിക്കുന്നു! പോലീസുകാർ ആളുകളെ നിയന്ത്രിച്ചിരിന്നെങ്കിലും തൻ്റെ പ്രിയ
    ചങ്ങാതിയുടെ നിർജീവമായ ബോഡിക്കരികിൽ അരയാക്കണ്ടി എങ്ങും മാറാതെ ഉണ്ടായിന്നു!
    അതൊക്കെ വിശദീകരിച്ചു കൊണ്ടുള്ളതായിരിക്കും അരയാക്കണ്ടിയുടെ പ്രസംഗം
    !പ്രസംഗത്തിൻ്റെ ഒടുവിൽ അദ്ദേഹത്തിൻ്റെ കണ്ഠമിടറും കണ്ണുകൾ നനയും;കേട്ടു
    നില്ക്കുന്നവരുടേയും കണ്ണുകൾ നനയും!
</p>
<p dir="ltr">
    മുഷ്ടി ചുരുട്ടി കൈ ഉയർത്തി ഇങ്ക്വിലാബ് സിന്താബാദ് വിളിച്ചു പ്രസംഗം
    അവസാനിപ്പിക്കും!
</p>
<p dir="ltr">
    ജനങ്ങളും മുദ്രാവാകും ഏറ്റുവിളിക്കും!
</p>
<p dir="ltr">
    പിന്നെ,
</p>
<p dir="ltr">
    വെന്തോൻ ചന്തൂട്ടി പണിക്കരുടെ തോറ്റംപാട്ട് !
</p>
<p dir="ltr">
    ചന്തൂട്ടി പണിക്കർ തെയ്യം കലാകാരനാണ്.
</p>
<p dir="ltr">
    പ്രഗത്ഭനായ കനലാടി!
</p>
<p dir="ltr">
    ഒരിക്കൽ ചാമുണ്ഡിക്കാവിൽ തീച്ചാമുണ്ഡി കെട്ടിയപ്പോൾ അപകടം പറ്റി! മേലേരിയിൽ
</p>
<p dir="ltr">
    ചാടുമ്പോൾ പിടുത്തക്കാരിൽ ഒരാളുടെ കൈ ഒന്ന് വിറച്ചു , കൈ തെന്നിപ്പോയി.!
    ഉടയാടയിൽ ആകെ കനൽ കേറി!മേലേരിയിൽ വീണുപോയ കോലം രക്ഷപ്പെട്ടെങ്കിലും തീക്കനൽ
    ഉരഞ്ഞ് ഇടത് ചെവിയടക്കം ആ ഭാഗം വെന്തു പോയി .
</p>
<p dir="ltr">
    അന്നു മുതൽ തെയ്യക്കാരൻ ചന്തൂട്ടി പണിക്കർ വെന്തോൻ ചന്തൂട്ടി പണിക്കർ ആയി!
</p>
<br/>
<p dir="ltr">
    വെന്ത് തൊലി കരുവാളിച്ചു കറുത്ത് പോയ ചെവിയിൽ ഇടത് കൈപ്പടം അമർത്തിപ്പിടിച്ച്
    വലത് കൈമുഷ്ടി വായുവിലുർത്തി അത്യുച്ചത്തിൽ മൂന്ന് തവണ മുദ്രാവാക്യം
    വിളിച്ച്‌ വെന്തോൻ ചന്തൂട്ടി പണിക്കർ തോറ്റംപാട്ട് തുടങ്ങും:
</p>
<br/>
<p dir="ltr">
    കൈയിൽ കരുതിയ അരമദ്ദളം കൊട്ടിക്കൊണ്ട് ഇടക്കിടെ കുനിഞ്ഞും നിവർന്നും ചാഞ്ചാടി
    ക്കൊണ്ടും വെന്തോൻ പാടുകയാണ്:
</p>
<br/>
<p dir="ltr">
    ധീരനാകും ചാത്തുക്കുട്ടി
</p>
<p dir="ltr">
    നമ്മുടെ മോൻ ചാത്തുക്കുട്ടി
</p>
<p dir="ltr">
    വെടിയുണ്ട കൊണ്ടിറ്റ്
</p>
<p dir="ltr">
    മരിച്ചു പോയില്ലേ... ...!
</p>
<p dir="ltr">
    മരിച്ചു പോയില്ലേ'....!
</p>
<p dir="ltr">
    താലേമ്മൻ്റെ പൊന്മകൻ
</p>
<p dir="ltr">
    നാട്ടാരുടെ പൊന്മകൻ
</p>
<p dir="ltr">
    ധീരനാകും ചാത്തുക്കുട്ടി
</p>
<p dir="ltr">
    മരിച്ചുപോയില്ലേ......!
</p>
<br/>
<p dir="ltr">
    ക്രൂരരവർ പോലീസുകാർ
</p>
<p dir="ltr">
    വെച്ചില്ലേ ...വെടി
</p>
<p dir="ltr">
    വെച്ചില്ലേ ...വെടി
</p>
<p dir="ltr">
    കൊന്നില്ലേ....ദുഷ്ടർ
</p>
<p dir="ltr">
    കൊന്നില്ലേ...... ദുഷ്ടർ!
</p>
<br/>
<p dir="ltr">
    താലേമ്മൻ്റെ പൊന്മകൻ
</p>
<p dir="ltr">
    നാട്ടാരുടെ പൊന്മകൻ
</p>
<p dir="ltr">
    ധീരനാകും ചാത്തുക്കുട്ടി
</p>
<p dir="ltr">
    പോയി മറഞ്ഞില്ലേ ...!
</p>
<p dir="ltr">
    പോയി മറഞ്ഞില്ലേ....!
</p>
<br/>
<p dir="ltr">
    വെന്തോൻ്റെ പാട്ട് കഴിയുമ്പോൾ കണ്ണുനിറയാത്തവരായി ആരുമുണ്ടാകില്ല ! പിന്നിലും
    തിണ്ടിന്മേലും തിങ്ങിനിറഞ്ഞ പെണ്ണുങ്ങൾ ഉറക്കെ കരയും!
</p>
<p dir="ltr">
    അങ്ങനെയായിരുന്നു ധർമ്മപട്ടണം വാസികളുടെ ഹൃദയത്തിൽ രക്തസാക്ഷികളുടെ ഓർമ്മകൾ
    നിറഞ്ഞിരുന്നത്! പാർട്ടിയുടെ വളർച്ചയിൽ വലിയ പങ്കുവഹിച്ച ആഘോഷം!
</p>
<p dir="ltr">
    ഹൃദയബന്ധം അറ്റുപോകാത്ത ധീരരക്ത സാക്ഷിയുടെ പറമ്പിലെ , ആ ചുകന്ന കൽത്തറയെ
    പാർട്ടി അവഗണിച്ചു! പിന്നെ, ഉപേക്ഷിച്ചു.!
</p>
<br/>
<p dir="ltr">
    മറ്റൊരിടത്ത് ലക്ഷത്തിലേറെ രൂപ മുതലിറക്കി ഒരു സ്തൂപം പണിതു !
</p>
<p dir="ltr">
    നിർജീവമായ രീതിയിലുള്ള ചെറിയ അനുസ്മരണച്ചടങ്ങുകളിൽ ഒതുങ്ങി ഇപ്പോൾ സഖാവ്
    ചാത്തുക്കുട്ടി ദിനം!
</p>
<p dir="ltr">
    ത്രിവർണ്ണ പാതാകയെ അവർ പിന്നെ, തൊട്ടതേയില്ല! ഭഗത്‌ സിംഗിനെ , ചന്ദ്രശേഖർ ആസാദിനെ മറന്നു.

</p>
<br/>
<p dir="ltr">
    സ്വാതന്ത്ര്യ സമര പോരാളിയുടെ ധീരോദാത്തമായ ഓർമ്മകൾ ,പുതുരക്ത സാക്ഷികളുടെ
    വരവിൽ മങ്ങി മറയുന്നു!
</p> <div id="D9">
<p dir="ltr">
    ജനഹൃദയങ്ങളിലെ വികാരമായ്പിൻ്റെ വലിയ ലോകം പാർട്ടിക്ക് അന്യമാകയാണ്!
</p> </div>
<p dir="ltr">
   ..................
</p>
<br/>
<br/>

<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> ചിന്തകളുടെ തെന്നലിൽ!</h8>  </li>
        </div>



<br/>
<p dir="ltr">
    അശോകൻ വീട്ടിലെത്തിയിട്ടും മനസ്സിൻ്റെ ലാഘവം തിരിച്ചുകിട്ടിയില്ല! മനോഹരൻ
    മാഷ് തന്ന ധൈര്യം മുഴുവനും വഴിയിൽ ചോർന്നു പോയിരുന്നു.എന്നാലും ഒരു ശ്രമമാവാം!
</p>
<br/>
<p dir="ltr">
    വിസ്തരിച്ചൊരു കുളി പാസ്സാക്കി!
</p>
<p dir="ltr">
    ഫ്രഷായ ഇളം കാറ്റു വന്നു തഴുകുന്നു !
</p>
<p dir="ltr">
    സ്മാർട്ട് ഫോണിൽ ചാർജ് ഫുള്ളായെന്ന് ഉറപ്പ് വരുത്തി എഴുതാനിരുന്നു!
</p>
<p dir="ltr">
    കടലാസ്സും പേനയും തൊടാറേയില്ല, എഴുത്തെല്ലാം ഫോണിൽത്തന്നെ!
</p>
<p dir="ltr">
    ഗൂഗിൾ ഡ്രൈവ് ഓപ്പൺ ചെയ്ത് ഫോൾഡറിൽ അരയാക്കണ്ടിയെ കണ്ടെത്തി!
</p>
<p dir="ltr">
    പേര് അശോകൻ എന്നാണെങ്കിലും അവന് ശോകമകന്ന നേരമില്ല. സ്വന്തക്കാരുടെയും
    അല്ലാത്തവരുടെയും സങ്കടങ്ങളിൽ മുങ്ങിപ്പോകും!
</p>
<p dir="ltr">
    അവൻ്റെ അമ്മ പറയും:
</p>
<p dir="ltr">
    "അൻ്റെ മോന് ബുദ്ധൻ്റെ ജന്മമാണ്; ഇനക്ക് സങ്കടം തീരൂല്ല "
</p>
<p dir="ltr">
    ബുദ്ധമത കേന്ദ്രമായിരുന്നു പണ്ടു പണ്ട് ഈ നാട് ! അതല്ലോ ധർമ്മ പട്ടണം !
</p>
<p dir="ltr">
    ധർമ്മസങ്കടങ്ങളും അശോകനും തമ്മിൽ ബന്ധമുണ്ട്! അത് പേരിലൊതുങ്ങുന്നതാണോ .!
</p>
<p dir="ltr">
    ഇല്ല, അശോകന് സ്വസ്ഥത വിധിച്ചിട്ടില്ല.
</p>
<br/>
<p dir="ltr">
    കീ ബോർഡിൽ അയാളുടെ വിരലുകൾ അക്ഷരങ്ങളെ തൊട്ടുണർത്തി.
</p>
<p dir="ltr">
    അരയാക്കണ്ടിയെ വരച്ചെടുക്കാനായിരുന്നു ശ്രമം. പക്ഷെ ചിന്തകർ പല വഴി
    സഞ്ചരിക്കുന്നു !
</p>
<p dir="ltr">
    അങ്ങനെയാണല്ലോ അശോകൻ ! ഒരു ബന്ധവുമില്ലാത്ത ചിന്തകളുടെ ഘോഷയാത്ര !
</p>
<br/>
<p dir="ltr">
    അശോകൻ ചിന്തകളെ അതിൻ്റെ പാട്ടിനു വിടുന്നു.കടിഞ്ഞാണില്ലാതെ അലയാൻ വിടുന്നു :
</p>
<br/>
<p dir="ltr">
    പണ്ട്,
</p>
<p dir="ltr">
    അശോകന് എട്ടു വയസ്സ് !- ജ്യോതിഷ പണ്ഡിതൻ കൂടിയായ അച്ഛൻ അണിയേരി കുഞ്ഞമ്പു
    വൈദ്യർ പറയുമായിരുന്നു:
</p>
<p dir="ltr">
    "അശോകനിത് അരിഷ്ടതയുടെ കാലം"
</p>
<br/>
<p dir="ltr">
    അരിഷ്ടതയുടെ ആ സന്ധിയിൽ അച്ഛൻ മരിച്ചു പോയി.
</p>
<br/>
<p dir="ltr">
    അങ്ങ് ,വടക്കുമ്പാട് പുലഞ്ഞോളിക്കാവിൻ്റെ തെക്കു ഭാഗത്ത് നടുക്കണ്ടി വീട്ടിൽ
    വെച്ചായിരുന്നു മരണം!
</p>
<p dir="ltr">
    പതിനാലാം ദിവസം മരണാടിയന്തിരം കഴിഞ്ഞു ,അമ്മയും അനിയത്തിയും അനിയനുമൊന്നിച്ചു
    പടിയിറങ്ങുമ്പോൾ അശോകനെ ഉമ്മ വെച്ച് ,അമ്മാച്ചി അമ്മമ്മ ,ഒരു വെള്ളോട്ട് മുരുട
    അവൻ്റെ ശിരസ്സിൽ വെച്ചു കൊടുത്തു! അച്ഛൻ്റെ ഓർമ്മയ്ക്കായ് ഒരു സുവർണ മുരുട!
</p>
<br/>
<p dir="ltr">
    വീടിൻ്റെ തെക്കേമുറിയിൽ, സന്ധ്യാദീപം വെയ്ക്കുന്ന ആവണപ്പലകയിൽ, നിത്യവും
    തേച്ചു മിനുക്കി,ശുദ്ധജലം നിറച്ച്, ഇപ്പോഴും ആ സുവർണ മുരുടയുണ്ട്!
</p>
<br/>
<p dir="ltr">
    ഓർക്കുമ്പോൾ ,ഇന്നും, ഈ എഴുപതാം വയസ്സിലും ആർദ്ര ചിത്തനാകും അശോകൻ!
</p>
<p dir="ltr">
    അവനങ്ങനെയാണ് നിസ്സാര കാരും മതി വിതുമ്പിക്കരയാൻ!
</p>
<p dir="ltr">
    എഴുത്തിലെങ്ങും കരച്ചിൽ, വിതുമ്പൽ എന്നീ വാക്കുകൾ കടന്നു വരും! അവ ഒഴിവാക്കാൻ
    മെനക്കെടാറില്ല.
</p>
<p dir="ltr">
    '
</p>
<p dir="ltr">
    അവൻ്റെ ജീനിൽ നിറഞ്ഞു കിടപ്പുണ്ട്, കരുണാസാഗരം, സുഗതൻ, സർവ്വജ്ഞൻ!
</p>
<br/>
<p dir="ltr">
    പൊടുന്നനെ, കീ ബോർഡിൽ അക്ഷരങ്ങൾ മങ്ങി. മൂടൽ മഞ്ഞു പെയ്യുന്നൂ കണ്ണടച്ചില്ലിൽ!
</p>
<p dir="ltr">
    മഞ്ഞിന് കണ്ണീരുപ്പിൻ്റെ രുചി !
</p>
<p dir="ltr">
    അശോകൻ എഴുത്ത് നിർത്തി, കണ്ണടയൂരി.
</p> <div id="D10">
<p dir="ltr">
    ഒരു ചായ കുടിക്കണം. അടുക്കളയിൽ പോയി ചായയ്ക്ക് പറഞ്ഞു. കണ്ണട ഒന്ന് സോപ്പിട്ട്
    കഴുകി ക്ലീനാക്കി വീണ്ടും എഴുതാനിരുന്നു.
</p> </div>
<p dir="ltr">
   ..................
</p>
<br/>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> ഇങ്ങനെയും ഒരാൾ!</h8>  </li>
        </div>



<br/>
<p dir="ltr">
    എവിടെയായിരുന്നു നിർത്തിയത്? പിന്നോട്ട് നോക്കാൻ മിനക്കെട്ടില്ല.
</p>
<p dir="ltr">
    ചൂടു ചായ നുണഞ്ഞു കൊണ്ടേയിരിക്കെ, അന്തോളി കൃഷ്ണൻ എന്ന കിട്ടാമ്മാമാൻ്റെ
    വീട്ടിലാണ്. അശോകൻ!
</p>
<br/>
<p dir="ltr">
    അവൻ എഴുതിത്തുടങ്ങി..
</p>
<br/>
<p dir="ltr">
    അതെ, എനിക്ക് എട്ടു വയസ്സ് പ്രായം,
</p>
<br/>
<p dir="ltr">
    അച്ഛൻ്റെ മരണശേഷം ,മൂന്നാം ക്ലാസ്സിലായിരുന്ന എൻ്റെ പഠിപ്പ് നിന്നു പോയി.
</p>
<br/>
<p dir="ltr">
    തറവാട്ടിൽ, സാത്വികനായ ഗോവിന്ദാമ്മാമന് കഷ്ടപ്പാടുകളുണ്ട്. എന്നാലും അനുജനും
    അനിയത്തിയും അമ്മയും അവിടെയാണ്.
</p>
<p dir="ltr">
    എനിക്ക് കിട്ടാമ്മാമൻ്റെ വീട്ടിൽ സുഖമാണ്. നല്ല ആഹാരം കിട്ടും.രാവിലെ
    എഴുന്നേല്ക്കണം: ആടുകളെ അഴിച്ച്, പിണ്ണാക്ക് കലക്കി കൊടുത്ത് പുല്ലു മേയാൻ
    അവയെ മൈതാനിയിൽ കൊണ്ടുപോയി കുറ്റിയടിച്ചു കെട്ടണം! സാധനങ്ങൾ വാങ്ങാൻ പീടികയിൽ
    പോകണം. അങ്ങനെ രസികൻ പണികൾ !
</p>
<br/>
<p dir="ltr">
    അന്നൊരു മഴക്കാല വൈകുന്നേരം. മഴ തോർന്നിരുന്നു! ചിറക്കുനിയിലുള്ള ഷാപ്പിൽ റേഷൻ
    വാങ്ങാൻ പോകണം!ധർമ്മ പട്ടണത്തിൻ്റെ സിരാകേന്ദ്രം ചിറക്കുനി!
</p>
<br/>
<p dir="ltr">
    നായക്കരിമ്പിൻ്റെ ഒരു വലിയ വടി പൊട്ടിച്ചെടുത്ത് ,ക്ലീനാക്കി, അറ്റം ഒടിച്ച്
    വണ്ടിയാക്കി! വടിവണ്ടിയുടെ തണ്ടിൽ റേഷൻ കാർഡും സഞ്ചിയും തൂക്കിയിട്ട് ഞാൻ
    പുറപ്പെട്ടു.
</p>
<p dir="ltr">
    വടി വണ്ടിയുടെ അറ്റം ദിർഘ ദീർഘമായ വര വരച്ചുകൊണ്ടിരുന്നു. വടി വണ്ടിയും ഞാനും
    ചിറക്കുനിയിൽ എത്തുമ്പോൾ ഭയങ്കര ആൾക്കൂട്ടം! ചിറക്കുനി മദ്ധ്യത്തിൽ ഒരു കുളം.
    അതിനു ചുറ്റുമാണ് ജനം തിക്കിത്തിരക്കന്നത്.
</p>
<br/>
<p dir="ltr">
    ഇക്കാലത്ത് പലരും ആ കുളം കണ്ടിട്ടേയില്ല. അത് നികത്തി പഞ്ചായത്ത് ഇപ്പോൾ
    ഓട്ടോസ്റ്റാൻഡാക്കി.
</p>
<p dir="ltr">
    ഗോവിന്ദാമ്മാമൻ പലപ്പോഴും പറഞ്ഞു തരുന്ന കഥകളിൽ മൂന്നു കുളങ്ങളുണ്ട്.
</p>
<p dir="ltr">
    ഗോവിന്ദാമ്മാമൻ്റെ അമ്മാമൻ അന്തോളി ഒതേനൻ അമ്മാമൻ കുഴിപ്പിച്ചു, നല്ല പടവുകൾ
    കെട്ടിയ കുളങ്ങൾ!
</p>
<p dir="ltr">
    അതിലൊന്നാണ് ചിറക്കുനിയിലെ അന്തോളിക്കുളം -ധർമ്മക്കുളം!
</p>
<br/>
<p dir="ltr">
    മറ്റൊന്ന്, മേലൂര് ശിവക്ഷേത്രത്തിനു തൊട്ട് പടിഞ്ഞാറ് വശത്ത് !
</p>
<p dir="ltr">
    മേലേക്കണ്ടങ്ങളിൽ പണിക്കാരെയൊക്കെ നോക്കി നടന്നു് നടന്ന് അമ്പലക്കുളത്തിൽ
    കാല് കഴുകാൻ ഇറങ്ങിയതായിരുന്നു ഒതേനനമ്മാവൻ! സവർണ്ണരുടെ അമ്പലവും കുളവും!
</p>
<p dir="ltr">
    താണ ജാതിക്കാരൻ, തിയ്യൻ കുളം അശുദ്ധമാക്കി! പിഴ വിധിക്കപ്പെട്ടു. ശുദ്ധി കലശം-
    പിഴ നൂറു പണം. ഭയങ്കര പിഴയാണത്! ഒതേനനമ്മാമന് അത് നിസ്സാരം.
</p>
<p dir="ltr">
    പിറ്റേന്ന് തന്നെ അമ്പലത്തിൻ്റെ തൊട്ട് പിന്നിലെ സ്ഥലം വാച്ചാലി സുമിത്രയിൽ
    നിന്ന് വിലക്ക് വാങ്ങി. അമ്പലക്കുളത്തിനേക്കാൾ വലിയൊരു കുളംകുഴിപ്പിച്ചു,
    തിയ്യന്മാർക്കും മറ്റും കുളിക്കാൻ! -അതും അന്തോളിക്കുളം!
</p>
<br/>
<p dir="ltr">
    അന്തോളിക്കുളമെന്ന ധർമ്മക്കുളത്തിനു ചുറ്റും ആളുകൾ കൂടി വരുന്നു. പോലീസ്
    കാരുണ്ട് !
</p>
<p dir="ltr">
    ഞാൻ അവർക്കിടയിലൂടെ കടന്ന് കുളത്തിലേക്ക് നോക്കി ! നിറയെ വെള്ളമുണ്ട്'.
    കുളത്തിൽ ഒരാള് മുങ്ങിച്ചത്തിട്ടുണ്ട് പോലും ! പൊക്കനെന്ന മുകുന്ദൻ!
</p>
<p dir="ltr">
    മുകുന്ദൻ്റെ ശവം വെള്ളത്തിൽ ആണ്ടുകിടപ്പുണ്ടത്രെ. ശവമെടുക്കാനുള്ള ശ്രമം.
</p>
<br/>
<p dir="ltr">
    പോലീസ് കാർ പറഞ്ഞപ്പോൾ നീന്തൽ വിദഗ്ദ്ധൻ,ബീഡിക്കമ്പനി മേസ്ത്രി കൊള്ള്യൻ
    കൊട്ടൻ തയ്യാറായി . അയാൾ കുളത്തിൽ ചാടി മുങ്ങി പെട്ടെന്ന് തന്നെ നിവർന്ന്
    കരയിൽ കയറി പേടിച്ച് കിടുകിടാ വിറക്കാൻ തുടങ്ങി.
</p>
<p dir="ltr">
    "എന്താ കൊട്ടാ ശവം കണ്ടോ" പോലിസ്സാണ്.!
</p>
<p dir="ltr">
    "ഊയ്യെൻ്റപ്പാ ഞാങ്കണ്ടില്ല.അനക്ക് കയ്യുല്ല "
</p>
<p dir="ltr">
    കൊട്ടൻ വിറച്ചു കൊണ്ട് പറഞ്ഞു.
</p>
<p dir="ltr">
    "പേടിക്കൊടലൻ, പേടിത്തൂറി " ജനം വിളിച്ചുകൂവി.
</p>
<p dir="ltr">
    "ഇനിയാര് റങ്ങും!"പോലീസ് കാർ ചുറ്റും നോക്കി!
</p>
<br/>
<p dir="ltr">
    അരയാക്കണ്ടി!
</p>
<p dir="ltr">
    അരയാക്കണ്ടി അച്ചുവേട്ടൻ എത്തിയിരിക്കുന്നു!  ജനങ്ങൾ വിനയത്തോടെ
    മാറിക്കൊടുത്തു.
</p>
<br/>
<p dir="ltr">
    അരയാക്കണ്ടി പോലീസിനെ ശ്രദ്ധിക്കുന്നില്ല ,ജനക്കൂട്ടത്തെ ശ്രദ്ധിക്കുന്നില്ല!
</p>
<p dir="ltr">
    തൻ്റെ കണ്ണട ഊരി!  അതാരോ കൈയ്യിലേറ്റുവാങ്ങി. ഷർട്ടഴിച്ചു, ബനിയനഴിച്ചു.
    മുണ്ടഴിച്ചു താഴെ വെച്ചു!
</p>
<br/>
<p dir="ltr">
    വെറും ട്രൗസറണിഞ്ഞ അരയാക്കണ്ടി കുളത്തിൻ്റെ ആൾമറക്കല്ലിൽ കയറി നിന്നു! കൈകൾരണ്ടും ആഞ്ഞുവീശി, ഉയർത്തി കുളത്തിൻ്റെ മദ്ധ്യത്തിലേക്ക് ഒരു ചാട്ടം!
    ഓതിരം കടകം!
</p>
<br/>
<p dir="ltr">
    അരയാക്കണ്ടി ആഴത്തിലേക്ക് മറഞ്ഞു. കപ്പൽ പോയ വഴിപോലെ കുളത്തിൻ്റെ ഉപരിതലം
    അലകളെ വിഴുങ്ങി.
</p>
<p dir="ltr">
    കാണുന്നില്ല അരയാക്കണ്ടിയെ ! നിമിഷങ്ങൾ മിനുട്ടുകളാകന്നു.
</p>
<p dir="ltr">
    അതാ ജലമദ്ധ്യത്തിലൊരു ശിരസ്സ്! ഒന്നല്ല രണ്ടു തലകൾ! അരയാക്കണ്ടി രക്തമൊഴുകുന്ന
</p>
<p dir="ltr">
    ശവത്തെയും ചുമന്നു കരയിൽ നീന്തിയെത്തി. പടവുകൾ കയറി ശവത്തെ വലിയ പടവിൽ വെച്ചു.
</p>
<br/>
<p dir="ltr">
    അരയാക്കണ്ടി ഒന്നു കൂടി കു ളത്തിലേക്ക് ഓതിരം മറിഞ്ഞ് കാലുകളടിച്ചു മാറു വെച്ചു  രണ്ടു
    മൂന്നു വട്ടം ചുറ്റി നീന്തി വന്നു !
</p>
<p dir="ltr">
    ഒരാൾ ഒരു തോർത്ത് നീട്ടി.
</p>
<p dir="ltr">
    തല തുവർത്തി, മേല് തുവർത്തി, കുപ്പായമണിഞ്ഞ്, കണ്ണട വാങ്ങി വെച്ചു.
    അരയാക്കണ്ടി പോയി!
</p>
<br/>
<p dir="ltr">
    ഇത് അരയാക്കണ്ടിയുടെ അനേകം ദൃശ്യങ്ങളിൽ മറ്റൊന്ന്.
</p>
<br/>
<p dir="ltr">
    അശോകന് പിന്നെയും മനസ്സിലായി ഇല്ല അരയാക്കണ്ടിയെ ചിത്രീകരിക്കാൻ തൻ്റെ
    നിറങ്ങൾക്കാവില്ല!
</p>
<br/>
<br/>
<p dir="ltr">
    എന്നാലും,
</p>
<p dir="ltr">
    കഴിയാത്ത കാര്യങ്ങൾ ചെയ്യാൻ പിന്നെയും ശ്രമിക്കയാണ് അശോകൻ !പണ്ടേയുള്ള ശീലം!
    അസാദ്ധ്യമായ സ്വപ്നങ്ങൾ കാണുക.
</p>
<p dir="ltr">
    സാദ്ധ്യമാകുമോ എന്ന് വെറുതെ പരിശോധിക്കുക ! അതിനാലില്ല നിരാശ!
</p>
<p dir="ltr">
    അവൻ എഴുത്ത് തുടർന്നു:
</p>
<br/>
<p dir="ltr">
    ധീരനായിരുന്നു അരയാക്കണ്ടി . തനിക്കു ശരിയെന്നു തോന്നുന്നതെന്തും നിറവേറ്റാൻ
    മുതിരും! പരാജയത്തിൽ പരിഭവച്ചില്ല. തളർന്നതേയില്ല!
</p>
<p dir="ltr">
    പദവി മോഹിച്ചില്ല പണം മോഹിച്ചില്ല. സ്ഥൈര്യത്തിൻ്റെ ആൾരൂപം!
</p>
<p dir="ltr">
    അതിധീരനെങ്കിലും ആർദ്ര ചിത്തനായിരുന്നു പലപ്പോഴും അരയാക്കണ്ടി!
</p>
<br/>
<p dir="ltr">
    അദ്ദേഹത്തിൻ്റെ പ്രിയ ചങ്ങാതി പി വി ഗോവിന്ദൻ. കൗമാര - യൗവനങ്ങളിലേയുള്ള
    കൂട്ടുകാരൻ!
</p>
<p dir="ltr">
    "ടെൻ്റിലെ അടി "എന്ന ചെറുത്ത് നില്പ് ഏക് ഷനിലെ സഖാവ് ! രണ്ടാളും
    യുവാവസ്ഥയിൽത്തന്നെ പവ്വർ ഗ്ലാസ്സിൻ്റെ കടണ്ണട ഉപയോഗിച്ചിരുന്നു.
</p>
<br/>
<p dir="ltr">
    അരയാക്കണ്ടിയുടെ ജയിൽവാസ കാലത്ത് കണ്ണൂർ സെൻ്റർ ജയിലിലെ വാർഡനുമായി
    ഏറ്റുമുട്ടേണ്ടി വന്നു. അദ്ദേഹത്തെ പ്രത്യേക സെല്ലിലിട്ട് അതിക്രൂരമായി
    മർദ്ദിച്ചിരുന്നു. കണ്ണടക്കിയുള്ള ലാത്തിയടിയിൽ കണ്ണട തകർന്നു. രണ്ട് കണ്ണിനും
    മാരകമായ ക്ഷതമേറ്റു! ആശുപത്രിയിൽ എത്തിച്ചെങ്കിലും നല്ല ചികിത്സ കിട്ടിയില്ല.
    ജയിൽ മോചിതനായപ്പോഴേക്കും ചികിത്സ ഫലിക്കാതായി! കാഴ്ച ഭാഗീകമായേ പിന്നീട്
    ലഭിച്ചിരുന്നുള്ളൂ!
</p>
<p dir="ltr">
    പില്ക്കാലത്ത് പൂർണ്ണമായും കാഴ്ച പോയി!
</p>
<br/>
<p dir="ltr">
    അന്ധനായി മാറിയ അരയാക്കണ്ടിക്ക്, ഗോവിന്ദൻ മറ്റൊരു കണ്ണ് തന്നെയായിരുന്നു. ആ
    ഗോവിന്ദേട്ടൻ പെട്ടെന്നൊരു ദിവസം ജീവിതത്തിൽ നിന്നും വിടവാങ്ങി.
</p>
<p dir="ltr">
    അരയാക്കണ്ടിയെ വിവരമറിയിച്ചത് കേപ്റ്റൻ ഭരതേട്ടനും മുകുന്ദൻ മാഷും. അവർ
    നാലാളും പണ്ടേ ഉറ്റ സുഹൃത്തക്കൾ . സുദൃഢമായ ബന്ധം! അതിൽ നിന്നിതാ ഒരു കണ്ണി
    അറ്റുപോയിരിക്കുന്നു!
</p>
<p dir="ltr">
    അരയാക്കണ്ടി വന്നിട്ടേ ബോഡി എടുക്കാവൂ എന്ന് ക്യാപ്റ്റൻ്റേയും മുകുന്ദൻ
    മാഷിൻ്റേയും നിർദ്ദേശം!
</p>
<br/>
<p dir="ltr">
    ഓട്ടോവിൽ കയറി മകൻ്റെ കൈയും പിടിച്ച് അരയാക്കണ്ടി ഗോവിന്ദേട്ടൻ്റെ അരികിലെത്തി
    !
</p>
<p dir="ltr">
    ആദ്യമായാണ് ചങ്ങാതിയെ തേടി വരുന്നത്. ചങ്ങാതി തൻ്റെ അരികിലേക്കാണ് വരിക പതിവ് !
</p>
<br/>
<p dir="ltr">
    അന്ധമായ ആ മിഴികൾ നിറഞ്ഞു. കറുത്ത കണ്ണടയ്ക്കുള്ളിലൂടെ കണ്ണീരൊഴുകി! കുനിഞ്ഞ്,
</p>
<p dir="ltr">
    നിർജീവമായ തൻ്റെ പ്രിയപ്പെട്ട ഗോവിന്ദൻ്റെ പാദങ്ങൾ തപ്പിപ്പിടിച്ച്, അവിടെ
    തളർന്നുവീണു!
</p>
<p dir="ltr">
    - ഇങ്ങനെയും അരയാക്കണ്ടി!
</p>
<br/><div id="D11">
<p dir="ltr">
    അന്ധനായ അരയാക്കണ്ടി ഒന്നര ദശാബ്ധം പിന്നെയും നമ്മളോടൊന്നിച്ചു ഈ മണ്ണിൽ
    ഉണ്ടായിരുന്നു,ഒരു പരാതിയും പരിഭവവും ഇല്ലാതെ !
</p> </div>
<br/>
<p dir="ltr">
    ..................
</p>

<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8>നിലാവിൻ്റെ മഞ്ചലിൽ
</h8>  </li>
        </div>

<br/>
<br/>
<p dir="ltr">
    നിലയ്ക്കുന്നില്ല ഓർമ്മകൾ:
</p>

<p dir="ltr">
    ഞാൻ യുവാവസ്ഥയിൽ എത്തിയതേയുള്ളൂ. നല്ല കരുത്തുള്ള ശരീരം! എന്നും വ്യായാമം
    ചെയ്യും കളരിയുണ്ട്!
</p>
<p dir="ltr">
    സാധാരണ അറിയപ്പെടുന്ന പോലുള്ള കുഴിക്കളരിയല്ല. കളരിപ്പയറ്റില്ല!
</p>
<br/>
<p dir="ltr">
    മറ്റു മെയ്യഭ്യാസങ്ങൾ ! പാറപ്രം ഗോയിന്ദൻ ഗുരുക്കളുടെ എണ്ണയിട്ടുള്ള ഉഴിച്ചൽ!
</p>
<br/>
<p dir="ltr">
    വ്യായാമ കലാകേന്ദ്രം!. കളിരിയെന്ന് ആദ്യമേ ഞങ്ങൾ പറഞ്ഞു പോകുന്നതാണ്.
</p>
<br/>
<p dir="ltr">
    വീടിനടുത്ത് തന്നെ കളരി.
</p>
<p dir="ltr">
    കളരി ആദ്യം സ്ഥിതി ചെയ്തിരുന്നത് ചിറക്കുനിയിലെ പഞ്ചായത്ത്
    സ്റ്റേഡിയത്തിനടുത്തായിരുന്നു. സ്റ്റേഡിയം രൂപം കൊണ്ടിട്ടില്ല!
</p>
<p dir="ltr">
    അമ്പൂട്ടി വൈദ്യരുടെ വൈദ്യശാലയ്ക്ക് തൊട്ട് വിശാലമായ കളരി .തെങ്ങിൻതടി കൊണ്ടും
    കമുങ്ങിൻതടി കൊണ്ടും ഉണ്ടാക്കി ഓല മേഞ്ഞ നല്ല അടച്ചുറപ്പുള്ള ഒരു കൂടാരം!
</p>
<p dir="ltr">
    മണ്ണിട്ടു അടിച്ചു നന്നാക്കിയ നിലം.
</p>
<br/>
<p dir="ltr">
    അമ്പൂട്ടി വൈദ്യരുടെ അതിഥിയായി എത്തിയ ശേഖര ഫയൽവാൻ! കേരള ചെറു ഗാമ
    എന്നറിയപ്പെടുന്ന പ്രശസ്ത ഗുസ്തി ചാമ്പ്യൻ! അപാരബലവാൻ. അദ്ദേഹത്തിൻ്റെ
    നേതൃത്തത്തിൽ അഭ്യാസ പരിശീലനം. നാട്ടിലുളള ഒരു വക യുവാക്കളൊക്കെ ഉണ്ടായിരുന്നു
    കളരിയിൽ! രാവിലെയും വൈകുന്നേരവും പരിശീലനം ഉണ്ട് .
</p>
<br/>
<p dir="ltr">
    പ്രധാനപ്പെട്ടത്‌ ഗുസ്തി:
</p>
<p dir="ltr">
    മേലാസകലം എണ്ണയിട്ട് എക്സ സെയിസ് ! സാൻഡോ എക്സ സെയിസും. ഫയൽവാൻ എക്സ സെയിസും.
</p>
<br/>
<p dir="ltr">
    ! വെയിറ്റ് ലിഫ്റ്റ്, സ്പ്രിംഗ്, ബുൾവർക്കർ പരിശീലനം, അടി തട പരിശീലനം !
</p>
<p dir="ltr">
    ഒരു തരം ജിംനേഷ്യമായിരുന്നു കളരി. പിന്നെ യോഗയുമുണ്ട്!
</p>
<br/>
<p dir="ltr">
    ഞാൻ അവിടെ യോഗയും അടി തടയും പഠിച്ചിരുന്നു. ബുൾവർക്കറും സ്പ്രിങ്ങും
    ശീലിച്ചിരുന്നു.
</p>
<p dir="ltr">
    യോഗയുടെ ഗുരു ആനന്ദൻ പിള്ള ആശാൻ എന്ന അവധൂതൻ! വർഷംതോറും മൂന്നു മാസം
    അദ്ദേഹത്തോടൊപ്പം ഞാൻ സഞ്ചരിച്ചിട്ടിണ്ട്.
</p>
<p dir="ltr">
    " ഉറങ്ങുമ്പോൾ തലയിണ വെയ്ക്കരുത്"
</p>
<p dir="ltr">
    ആശാൻ പറയും.
</p>
<p dir="ltr">
    കാരണമന്വേഷിച്ചില്ല ഞാൻ!
</p>
<p dir="ltr">
    "തോന്നുമ്പോൾ ഉറങ്ങാം: പുലർകാലത്തെഴുന്നേല്ക്കണം. കാപ്പി ,ചായ പാടില്ല.മുട്ട
    കഴിക്കരുത്. ജീരകവെള്ളമാകാം. പാല് ധാരാളം കഴിക്കണം! മദ്യം വർജ്ജിക്കണം"
</p>
<br/>
<p dir="ltr">
    എനിക്ക് മുട്ട ഒഴിവാക്കാൻ പറ്റിയില്ല! മറ്റെല്ലാം അനുസരിക്കും.
</p>
<br/>
<p dir="ltr">
    കൗമാര കാലത്ത് സകലവിധ രോഗങ്ങളുടേയും ആരൂഢമായിരുന്നു എൻ്റെ . ശരീരം.
    ആശ്വാസമായത് രണ്ടു മാസം യോഗ ചെയ്തപ്പോഴാണ് ! ഫലം കണ്ടപ്പോൾ എല്ലാ
    കാലാവസ്ഥയിലും യോഗ സ്ഥിരമായി .അനുരോഗങ്ങൾ വരാതായി. ശരീരം
    കരുത്താർജ്ജിച്ചു. അനുഭവമാണ് ശാസ്ത്രത്തിന് തെളിവ്..
</p>
<br/>
<p dir="ltr">
    ചിറക്കുനിയിലെ കളരി നിർത്തേണ്ടി വന്നു. ആ സ്ഥലം ഇ.എസ്.ഐക്ക് വേണ്ടി സർക്കാർ
    ഏറ്റെടുത്തു!
</p>
<br/>
<p dir="ltr">
    പൊളിച്ചടുക്കിയ കളരിയുടെ സാധനങ്ങൾ എടുത്തു കൊണ്ടുവന്നു കുറച്ചു പേർ ചേർന്ന്
    വീടിന്നടുത്ത് രാഘവേട്ടൻ്റെ പറമ്പിൽ പുതിയതൊന്നു പണിതു.
</p>
<p dir="ltr">
    ഒരു ഷോടതി നടത്തി കെട്ടിടം പണിതു. കളരിക്ക് വ്യായാമ കലാകേന്ദ്രം എന്ന്
    പേരിട്ടു.
</p>
<p dir="ltr">
    അതിനു് വേണ്ടി വന്ന രണ്ടായിരത്തോളം ചെങ്കല്ലുകൾ ഒരു കിലോമീറ്റർ ദൂരം തലയിൽ
    ചുമന്നാണ് ഞാനും ചങ്ങാതിമാരും എത്തിച്ചത്.
</p>
<br/>
<p dir="ltr">
    ഐറ്റിഞ്ചാലി രാജേട്ടനും പൂഴിയിൽ ബാലേട്ടനം നാരാണേട്ടനും രാഘവേട്ടനും
    വാഴവളപ്പിൽ കൃഷ്ണേട്ടനും ബാലൻ മാഷും -അങ്ങനെ എത്രയോ പേരുടെ പ്രയത്നഫലമാണ്
    കളരി!
</p>
<br/>
<p dir="ltr">
    കളരിയുടെ ബൈലോവിൽ ജനസേവനമാണ് കളരിയുടെ പ്രധാന ലക്ഷ്യമെന്ന് എഴുതി
    വെച്ചിരുന്നു!
</p>
<p dir="ltr">
    .......ഒരു സേവനത്തിനും പ്രതിഫലം വാങ്ങരുത്.
</p>
<p dir="ltr">
    ...- നാട്ടിലുള്ള ആർക്കും അവിടെ വന്നു വ്യായാമം ചെയ്യാം
</p>
<p dir="ltr">
    ..... -ആര് ആവശ്യപ്പെട്ടാലും രോഗികളെ ആശുപത്രിയിലെത്തിക്കാനും മറ്റും
    സഹായിക്കണം
</p>
<p dir="ltr">
    ....... - പരിസരത്തിൽ ആര് തന്നെ മരണപ്പെട്ടാലും ശവസംസ്കാരത്തിനു വേണ്ടന്ന
    സഹായം ചെയ്യണം.
</p>
<p dir="ltr">
    ...... - പരിസര വീടുകളിലെ കിണർ വെള്ളം മുക്കി ചളി കോരി വൃത്തിയാക്കണം.
</p>
<p dir="ltr">
    ...... -വിവാഹം പോലുള്ള സകല വിശേഷങ്ങൾക്കും പന്തൽ കെട്ടാനും ആഹാരമൊരുക്കുവാനും
    സഹായിക്കണം.
</p>
<p dir="ltr">
    ..... -പ്രവർത്തകർ മദ്യം കഴിക്കരുത് . പറ്റാവുന്നവർ
    കളരിയിൽത്തന്നെ ഉറങ്ങണം, ആളുകൾ വിളിച്ചാൽ അറിയാൻ.
</p>
<br/>
<p dir="ltr">
    ഇതിപ്പോൾ തനി ബോറൻ വിവരണമായിപ്പോയി .അല്ലേ?
</p>
<p dir="ltr">
    ക്ഷമിക്കണം, ഇത് ഞങ്ങളു ടെ ഗ്രാമത്തിൻ്റെ കഥയല്ലോ!
</p>
<br/>
<p dir="ltr">
    ഞാൻ കളരിയിൽ കിടക്കാൻ പോകാറില്ല! രാവിലെ എന്നും വ്യായാമത്തിനും പോകും. ഉറക്കം
    വീട്ടിൽ തന്നെ .
</p>
<p dir="ltr">
    തറവാട്ട് വീട്ടിൽ അകത്ത് സ്ഥലമില്ല! അംഗങ്ങൾ ഏറെയുണ്ട് ! കോലായയിലാണ് ഉറക്കം. ഒരു പായ മാത്രം! ഒരു തോർത്ത് വിരിക്കും. ഇല്ല തലയിണ!
</p>
<p dir="ltr">
    നേരം പാതിരാവായിരിക്കണം. ഉറക്കം വന്നതേയുള്ളൂ.
</p>
<p dir="ltr">
    ചേക്കുട്ടി നായ മുരളുന്നു!
</p>
<p dir="ltr">
    മുരളൽ നിന്നു !
</p>

<p dir="ltr">
    പരിചയമുള്ള ആരോ മുറ്റത്തെത്തി.
</p>
<p dir="ltr">
    സി.പി.നാരാണേട്ടനാണ് !
</p>
<p dir="ltr">
    "എടാ, അശോകാ, ഒന്നെഴുന്നേല്ക്ക്!
</p>
<p dir="ltr">
    വേഗം കുപ്പായമെടുത്തിട്"
</p>
<p dir="ltr">
    "എന്താ നാരണേട്ടാ പ്രശ്നം?"
</p>
<p dir="ltr">
    "ഇഞ്ഞി വേഗം വാ! ഒരു കാര്യണ്ട്..പറയാം"
</p>
<p dir="ltr">
    ഞാൻപെട്ടെന്ന് തന്നെ നാരാണേട്ടൻ്റെ കൂടെ പുറപ്പെട്ടു.
</p>
<p dir="ltr">
    "ഒരാള് മരിച്ചിന് "
</p>
<p dir="ltr">
    തെളിച്ചു പറയുന്നില്ല.
</p>
<p dir="ltr">
    "കളരിയിൽ ഇപ്പം ഗോവി വന്നു പറഞ്ഞതാ"
</p>
<p dir="ltr">
    എനിക്ക് ആരാണ് മരിച്ചതെന്നു പിടികിട്ടുന്നില്ല.
</p>
<p dir="ltr">
    പടിഞ്ഞാറോട്ടാണ് നടത്തം..
</p>
<p dir="ltr">
    റോഡിലെത്തി, നേരിയ നിലാവുണ്ട്. മങ്ങിയ വെളിച്ചത്തിൽ ഞാൻ കണ്ടു. പൂട്ടിയ
    ഗുമിട്ടിപ്പീടികയുടെ മുന്നിൽ ഒരാൾ കൂനിക്കൂടിയിരിക്കുന്നു . താഴെക്കാവിൻ്റെ
    അരികിലെ വാസു! അവൻ്റെമുന്നിൽ പായത്തിരയിൽ പൊതിഞ്ഞ് എന്തൊ ഉണ്ട്!
</p>
<p dir="ltr">
    ഒരു ഞെട്ടലോടെ ഞാൻ ശ്രദ്ധിച്ചു. ശവം!
</p>
<p dir="ltr">
    " ഉം ഇനി വാസു പോയ്ക്കോ! ഞമ്മള്ണ്ട് .ഇൻ്റെ വീട്ടിൽ പറഞ്ഞേക്ക്"
</p>
<p dir="ltr">
    നാരാണേട്ടൻ പറഞ്ഞപ്പോൾ വാസു പോയി.
</p>
<br/>
<p dir="ltr">
    പായത്തിരയിൽ പൊതിഞ്ഞുകെട്ടിവെച്ച ശവത്തെ ഞങ്ങൾ നല്ല വണ്ണം നോക്കി..മണമുണ്ടോ
    ? അറിയുന്നില്ല.
</p>
<p dir="ltr">
    നാരാണേട്ടൻ വിശദമായി പറഞ്ഞു തന്നു -
</p>
<p dir="ltr">
    വാസൂൻ്റെ ഏട്ടൻ മുകുന്ദേട്ടനാണ് മരിച്ചത്.. ആസ്പത്രിയിലായിരുന്നു. ഏട്ടൻ്റെ
    ശവവും ആംബുലൻസിൽ കയറ്റി അവൻ ഇവിടെ എത്തിച്ചതാണ്.അങ്ങോട്ട്
    റോഡില്ല. കാവിൻ്റടുത്ത് ശവം ഇറക്കിവെയ്ക്കുന്നത് ശരിയല്ല!
</p>
<p dir="ltr">
    " അശോകാ, ഞമ്മള് ഇത് ഓൻ്റെ വീട്ടിലെത്തിക്കണം"
</p>
<p dir="ltr">
    "ആയിക്കോട്ടെ "
</p>
<p dir="ltr">
    ഞാൻ ശവവും ചുമന്ന് ഒരിക്കൽ പോയിട്ടുണ്ട്.
</p>
<p dir="ltr">
    "പക്ഷെ ഞമ്മൾ രണ്ടാൾ മാത്രം പോര.താഴേക്കാവ് വരെ എത്തണ്ടെ. രണ്ട് നാഴിക
    ദൂരംല്ലേ?"
</p>
<p dir="ltr">
    "വെഷമിക്കൊ?".
</p>
<p dir="ltr">
    " ഇഞ്ഞി ഒരു കാര്യം ചെയ്യ്. ഈട നില്ക്ക്. ഞാനിപ്പം വെരാം. ഒരാളെ കൂട്ടാനുണ്ട് "
</p>
<br/>
<p dir="ltr">
    നാരാണേട്ടൻ നായക്കരിമ്പിൻ്റെ ഒരു വടി പൊട്ടിച്ച് എൻ്റെ കൈയിൽ തന്നു.
</p>
<p dir="ltr">
    "കുറക്കനോ നായയോ വെരുന്നത് നോക്കണം ഞാനിതാ ഇപ്പം എത്തും "
</p>
<p dir="ltr">
    നാരാണേട്ടനും പോയി.
</p>
<br/>
<p dir="ltr">
    ഇപ്പോൾ ഞാനും പായത്തിരയിൽ കെട്ടിവെച്ച ശവവും മാത്രം.
</p>
<p dir="ltr">
    മങ്ങിയ നിലാവുണ്ട്. ഞാൻ നായക്കരിമ്പിൻ്റെ വടിയും പിടിച്ചു ആ വിജനതയിൽ
    , പാതിരാനേരത്ത് ഒറ്റയ്ക്ക് ശവത്തിന് കാവൽ നില്ക്കയാണ്.
</p>
<br/>
<p dir="ltr">
    നിലാവ് മങ്ങുന്നു.! ഇരുട്ട് കനത്തു.
</p>
<p dir="ltr">
    നാരാണേട്ടൻ എത്തിയില്ല!
</p>
<p dir="ltr">
    പിന്നെയും നിലാവ് തെളിഞ്ഞു.
</p>
<p dir="ltr">
    നാരാണേട്ടൻ എത്തിയില്ല. എനിക്ക് നേരിയൊരു ബേജാറ്! പേടിയല്ല... ശവത്തിൻ്റെ
    സാന്നിധ്യം എന്നിൽ പേടിയുണ്ടാക്കാറേയില്ല!
</p>
<p dir="ltr">
    നായ്ക്കളും കൂറുക്കനും കൂട്ടമായ് വന്ന് ആക്രമിച്ചാലോ!
</p>
<p dir="ltr">
    ഞാൻ നിലവിളിച്ചാലും കേൾക്കാനാരുമില്ല. ശവവും ഞാനും മാത്രം!
</p>
<br/>
<p dir="ltr">
    ഒരു മണിക്കൂറോളമായി നാരാണേട്ടൻ പോയിട്ട്.
</p>
<p dir="ltr">
    ഓഹ്! അതാ ദൂരെ രണ്ടു മനുഷ്യരൂപങ്ങൾ! രൂപങ്ങൾ അടുത്തെത്തി. നറുനിലാവിൽ മുഖങ്ങൾ
    തെളിഞ്ഞു.നാരാണേട്ടനും പച്ചേൻ അച്ചുവേട്ടനും!
</p>
<p dir="ltr">
    പച്ചേൻ ഒരാത്മാർത്ഥ സഖാവാണ് .എന്ത് സഹായത്തിനും എത്തും. പണ്ട് നെയ്ത്തുകാരൻ
    ഇപ്പോൾ കച്ചവടം!
</p>
<p dir="ltr">
    " അശോകൻ കുട്ട്യേ...! "
</p>
<p dir="ltr">
    പച്ചേൻ സ്നേഹത്തോടെ വിളിച്ചു.
</p>
<p dir="ltr">
    "ഇഞ്ഞി പേടിച്ചു പോയോ മോനേ?"
</p>
<p dir="ltr">
    "ഏയ് ഇല്ല "
</p>
<p dir="ltr">
    "എല്ലാ, ഞമ്മളീ വിദ്വാനെ എങ്ങനെ എടുക്കും സി.പി ?
</p>
<p dir="ltr">
    തലേൻ്റേം കാലിൻ്റേം ഭാഗം പിടിച്ച് പൊന്തിച്ചാൽ പുള്ളീൻ്റെ നടു ഒടിഞ്ഞു
    കുത്തിപ്പോകും"
</p>
<p dir="ltr">
    "അതു ശരി തന്നെ. പിന്നെന്ത് ചെയ്യും?"
</p>
<p dir="ltr">
    "ഒരു വഴീണ്ട്. ഇങ്ങള് രണ്ടും ഈട നിക്ക് .ഞാനിതാ അഞ്ചു മിനിട്ടോണ്ട്
    എത്തിപ്പോയി "
</p>
<p dir="ltr">
    പച്ചേൻ പോയി!
</p>
<br/>
<p dir="ltr">
    അഞ്ചു മിന്നുട്ടെടുത്തില്ല. ചുമലിൽ ഒരു ബെഞ്ചും കൊണ്ടാണ് വരവ്!
</p>
<p dir="ltr">
    "ഇത് ഞാൻ ഉച്ചമ്പള്ളീൻ്റെ ചായപ്പീടികക്കോലായിൽ നിന്ന് പൊക്കിയതാ. പിന്നെ
    ആടക്കൊണ്ടു വെക്കാം "
</p>
<br/>
<p dir="ltr">
    വീതി കുറഞ്ഞ ബെഞ്ചാണ് ! ബെഞ്ചിനെ മലർത്തിക്കിടത്തി.അതിൻ്റെ നാലു കാലുകൾക്കിടയിൽ
    പായത്തിരയിൽ പൊതിഞ്ഞു കെട്ടിയ ശവത്തെ ഞങ്ങൾ ഭദ്രമായി , നോവിക്കാതെവെച്ചു.
</p>
<p dir="ltr">
    "ശവമാണ്. എന്നാലും ദയ കാണിക്കണം"
</p>
<p dir="ltr">
    പച്ചേന് എന്തിനോടും ദയ തോന്നും.
</p>
<p dir="ltr">
    പച്ചേൻ്റെ ചുമലിൽ കാലിൻ്റെ ഭാഗം. എൻ്റെ ചുമലിൽ തലയുടെ ഭാഗം .നാരാണേട്ടൻ്റെ
    സഹായത്തോടെ ഞാനും പച്ചേനും ശവത്തെ ചുമന്നുംകൊണ്ട് നടത്തം തുടങ്ങി.
</p>
<p dir="ltr">
    "തളരുമ്പം ഇഞ്ഞി പറഞ്ഞോ, ഞാൻ ചുമന്നോളം " നാരാണേട്ടനാണ്.
</p>
<br/>
<p dir="ltr">
    വെറും പൂഴിപ്രദേശമാണ് !
</p>
<p dir="ltr">
    ശവത്തിൻ്റെ ഭാരം കൊണ്ട് പൂഴിമണലിൽ അമർന്ന് കാലുകൾ കുഴയുന്നുണ്ട്. തല ഭാഗം
    ചുമന്ന ഞാൻ പിന്നിലായാണ് നടക്കുന്നത്.
</p>
<br/>
<p dir="ltr">
    സ്മശാനത്തിലേയ്‌ക്ക് ശവമെടുത്തു നീങ്ങുമ്പോൾ തല ഭാഗം മുന്നിലായിരിക്കണം.നാട്ടു
    നടപ്പ് അങ്ങനെയാണു് !
</p>
<br/>
<p dir="ltr">
    ഇവിടെ ആര് കാണാൻ?
</p>
<p dir="ltr">
    ശവച്ചുമടിനേയും ഞങ്ങളേയും നറുനിലാവ് അനുഗ്രഹിക്കുന്നുണ്ട്. നിലാവിൻ്റെ
    മുല്ലപ്പൂവർഷം!
</p>
<br/>
<p dir="ltr">
    ഇനി, മുന്നിൽ കശുവണ്ടിത്തോട്ടമാണ്! നാരാണേട്ടൻ അല്പം മുന്നിൽ നടക്കുന്നു.
    വഴിമാറിപ്പോകരുതല്ലോ.
</p>
<p dir="ltr">
    മാവുകൾക്ക് ഇടയിലൂടെയായി യാത്ര! നിഴൽ പരന്നു.
</p>
<br/>
<p dir="ltr">
    പെട്ടെന്ന് എൻ്റെ പിന്നിൽ,മുതുകത്ത് ഒരു പിടുത്തം. തണുത്തു മരവിച്ച എന്തോ
    ഒന്ന്!
</p>
<p dir="ltr">
    "നാരാണേട്ടാ.,,,!"
</p>
<p dir="ltr">
    ഞാൻ ഉച്ചത്തിൽവിളിച്ചു!
</p>
<p dir="ltr">
    " എന്തേ തളർന്നോ, ഞാൻ ചുമക്കണോ?"
</p>
<p dir="ltr">
    അതല്ല , ഇങ്ങള് ഇങ്ങോട്ട് വന്നേ എന്നെ ആരോ മുതുകിൽ പിടിച്ചമർത്തുന്നു".
</p>
<p dir="ltr">
    ഞാനും പച്ചേനും ശവവുമായി നിന്നു !
</p>
<p dir="ltr">
    " ഓ, ഇതോ! ശവത്തിൻ്റെ ഒരു കൈ ഞാന്നു തൂങ്ങിപ്പോയതാ "
</p>
<p dir="ltr">
    നാരാണേട്ടനും ഞാനും കൂടി പിടിച്ചമർത്തി ശവക്കയ്യിനെ പൂർവ സ്ഥാനത്തു
    തിരുകിക്കൊടുത്തു. കൈ പിന്നെയും വഴുതി ഞാന്നു പോയി. ഞങ്ങൾ ഒന്നുകൂടി ശക്തിയിൽ
    ഞെരിച്ചമർത്തി മടക്കി അതിനെ ശക്തമായി തിരുകിക്കയറ്റിവെച്ചു.
</p>
<p dir="ltr">
    " ചത്തിട്ടും ഓന് ജുല്മ് തന്നെ "
</p>
<p dir="ltr">
    പച്ചേൻ്റെ വാക്കിലെല്ലാം കുഞ്ഞു തമാശ ഉണ്ടാകും.
</p>
<br/>
<p dir="ltr">
    പച്ചേൻ തളർന്നു പോയിരുന്നു.
</p>
<p dir="ltr">
    ഇപ്പോൾ നാരാണേട്ടൻ്റെ ചുമലിലായി ശവത്തിൻ്റെ കാല് ഭാഗം !
</p>
<p dir="ltr">
  </p>
<p dir="ltr">
    നിഴലുകൾ പോയി. ഞങ്ങൾ യാത്ര തുടർന്നു
</p>
<p dir="ltr">
    നിലാവ് പിന്നെയും മന്ദഹസിച്ചു.
</p>
<p dir="ltr">
    "ഞമ്മക്ക് മുറിയത്തിലൂടെ പോകാം' ദൂരം കുറഞ്ഞു കിട്ടും, "
</p>
<p dir="ltr">
    പച്ചേന് പല ഐഡിയകളും തെളിഞ്ഞു കിട്ടും.
</p>
<br/>
<p dir="ltr">
    കണ്ടം നാണ്വാട്ടെൻ്റെ വീട്ടുമുറ്റം. കോലായിൽ രണ്ടാൾ ആകെ മൂടിപ്പുതച്ച്
    ഉറങ്ങുന്നുണ്ട്. കാൽപ്പെരുമാറ്റം കേട്ട് ഒരാൾ തല പൊന്തിച്ചു നോക്കി !
</p>
<p dir="ltr">
    " ഊയെൻ്റമ്മോ.. .! ഊ യ്യെൻ്റമ്മോ……."
</p>
<p dir="ltr">
    "ഓൻ മോങ്ങട്ടെ. കൊറച്ചൊക്കെ പേടി നല്ലതാ"
</p>
<p dir="ltr">
    പച്ചേൻ്റെ രസമണി കിലുങ്ങുമ്പോൾ കിതപ്പറിയുന്നില്ല.!
</p>
<br/>
<p dir="ltr">
    പച്ചേൻ ഞങ്ങളുടെ പിന്നിലാണിപ്പോൾ നടക്കുന്നത്‌ !.
</p>
<br/>
<p dir="ltr">
    തെയ്യം സുകുമാരൻ്റെ വീട്ടുമുറ്റവും കടന്ന്, കുമാരമ്മേസ്ത്രിയുടെ വലിയ പറമ്പും
    കയറിയിറങ്ങി വാസുവിൻ്റെ വീടിൻ്റെ പടിഞ്ഞാറെക്കോണിൽ ശവക്കെട്ട് ഇറക്കി വെച്ചു.
</p>
<br/>
<p dir="ltr">
    " അശോകൻ കുട്ട്യേ, ഇഞ്ഞി തളർന്നു പോയോ മോനെ!" പച്ചേനാണ്.
</p>
<p dir="ltr">
    "ഇല്ല ,സാരൊല്ല"
</p>
<p dir="ltr">
    ഞാൻ കിതച്ചു കൊണ്ട് പറഞ്ഞു !
</p>
<br/>
<p dir="ltr">
    വാസുവിൻ്റെ വീട്ടിൽ അഞ്ചാറ് അയൽപക്കക്കാർ ഉണ്ട് .രണ്ട് റാന്തൽ വിളക്ക്
    കത്തുന്നു.
</p>
<p dir="ltr">
    നാരാണേട്ടൻ അകത്തു പോയി നടുവകത്ത് ഒരു പായയും വിരിപ്പും വിരിച്ചു വെച്ചു
    പുറത്തുവന്നു!
</p>
<p dir="ltr">
    " പായക്കെട്ടഴിച്ച് ശവത്തിനെ അകത്ത് കയറ്റിക്കിടത്തണം!"
</p>
<p dir="ltr">
    റാന്തൽ വിളക്കിൻ്റെ മങ്ങിയ വെളിച്ചത്തിൽ കെട്ടഴിച്ചു ഞങ്ങൾ ശവമെടുത്ത് അകത്ത്
    കിടത്തി.
</p>
<p dir="ltr">
    "മതി , ഞമ്മളെ പണി കഴിഞ്ഞു! ഇനി പോകാം"
</p>
<br/>
<p dir="ltr">
    പച്ചേൻ കനമൊഴിഞ്ഞ ബെഞ്ചും തലയിലേറ്റി തിരിച്ചു വരുമ്പോൾ പറഞ്ഞു:
</p>
<p dir="ltr">
    "അശോകൻ കുട്ട്യേ... ഇനി ഇങ്ങള് രണ്ടും പോയിക്കോ, മക്കളെ . ഞാനീ ബെഞ്ച്
    ഉച്ചമ്പള്ളിപ്പീട്വേല് വെച്ചിറ്റ് അങ്ങ് പോകും"
</p>
<p dir="ltr">
    " ഞമ്മൾക്കിതൊന്ന് കഴുകണ്ടേ പച്ചേനേ ?"
</p>
<p dir="ltr">
    "ങ്ഹാ ,നല്ല കഥ! ആരിക്ക് തിരീന്ന് ! ഈ ൻ്റെ മേല് ഇരിന്നിറ്റ് തന്നെ നാട്ടാര്
    ചായ കുടിക്കട്ടേന്ന്. രൂചി കൂടും "
</p>
<p dir="ltr">
    ഞാൻ വീട്ടിലെത്തുമ്പോൾ കാക്കകൾ പാട്ടു പാടിത്തുടങ്ങിയിരുന്നു.  നേരം പുലർന്നു
    .ഇനി ഉറക്കമില്ല.
</p>
<p dir="ltr">
    ശവസംസ്കാരത്തിനു ഞാൻ പോയില്ല!
</p>

<p dir="ltr">
    ശവക്കെട്ടും ചുമന്നു പോയത് ഞാൻ മറന്നു .ആ തണുത്ത കൈ സ്പർശം മറന്നു. നിലാവിനെ
    മറന്നു.
</p>

<p dir="ltr">
    പച്ചേൻ അച്ചുവേട്ടനെ മറക്കാൻ പറ്റുന്നില്ല. ഒരു കാരണവുമില്ല. എന്തോ അങ്ങനെ!
</p>
<br/>
<p dir="ltr">
    രാത്രി ഉറങ്ങാൻ കിടന്നിട്ട് ഉറക്കം വന്നേയില്ല. കിടന്ന പാടെ ഉറങ്ങിപ്പോകന്നവൻ
    ഇങ്ങനെ!
</p>
<br/>
<p dir="ltr">
    പച്ചേൻ എന്നും സ്നേഹവാത്സല്യം കാണിക്കും . എൻ്റെ വളർച്ചയിൽ സന്തോഷിക്കുന്ന ആൾ.
</p>
<p dir="ltr">
    പീടികയിൽ സാധനങ്ങൾ തുക്കിക്കൊടുക്കുമ്പോൾ ത്രാസ്സിൻ്റെ തട്ടിലും സൂചിയിലും
    മാറി മാറി നോക്കി
</p>
<p dir="ltr">
    തൂക്കമൊപ്പിക്കാൻ ഏറെ സമയമെടുക്കും. കൃത്യമായേ എന്തും ചെയ്യൂ.
</p>
<p dir="ltr">
    "ഇങ്ങളേത് ഞമ്മൾക്കും വേണ്ട, എൻ്റേത് ഇങ്ങൾക്കും വേണ്ട"
</p>
<p dir="ltr">
    അതാണു് ജീവിതപ്രമാണം .
</p>
<br/>
<p dir="ltr">
    വെറുതെ കളയില്ല ഒരു നിമിഷവും. എന്തിനും സമയം കാണും. മരിച്ച വീട്ടിലും കല്യാണ
    വീട്ടിലും സഹായത്തിനെത്തും.രാഷ്ട്രീയ പ്രവർത്തനത്തിലും സജീവം.കൊടി കെട്ടാനും
    ബാനർ കെട്ടാനും ഉണ്ടാകും. റെഡ് വളണ്ടിയർ ആയിരുന്നു.
</p>
<p dir="ltr">
    കഠിനമായ പ്രയത്നം. പീടിക പൂട്ടി വീട്ടിലെത്തിയാലും ജോലി ചെയ്യും. പണ്ടേ
    ചെയ്യുന്ന നെയ്ത്തു പണി. വീട്ടിൽത്തന്നെ നെയ്ത്ത് മഗ്ഘം ഉണ്ട്.
</p>
<p dir="ltr">
    പാവ് കയറ്റുന്നതും നെല്ലിയിൽ നൂല് ചുറ്റുന്നതുമെല്ലാം പച്ചേൻ തന്നെ. രാത്രിയും
    രാവിലെയുമായി രണ്ടു മൂന്ന് വാരയെങ്കിലും തുണി ഒരു ദിവസം നെയ്ത് തീർക്കും.
</p>
<br/>
<p dir="ltr">
    "ഭാര്യയും മക്കളും ഒന്നിനും വിഷമിച്ചു പോകരുത്. കണ്ണടയുന്നതുവരെ
    പണിയെടുക്കണം!"
</p>
<p dir="ltr">
    അതായിരുന്നു പച്ചേൻ്റെ ഇളകാത്ത സിദ്ധാന്തം.
</p>
<br/>
<p dir="ltr">
    ചിലപ്പോൾ പച്ചേൻ്റെ ശബ്ദത്തിൽ നേരിയൊരു വിഷാദം നിറയും !
</p>
<br/>
<p dir="ltr">
    പാതിരാവ് കഴിഞ്ഞിട്ടം എനിക്ക് ഉറക്കം വന്നില്ല . ചേക്കുട്ടി നായ നല്ല
    ഉറക്കത്തിലാണ്.
</p>
<p dir="ltr">
    പുലരാറായപ്പോഴാണ് ഒന്നു മയങ്ങിപ്പോയത്.
</p>
<p dir="ltr">
    ഇന്നെലേത്തെപ്പോലെ തന്നെ ചേക്കൂട്ടിയുടെ മുരൾച്ച!
</p>
<p dir="ltr">
    നാരാണേട്ടനുണ്ട് മുറ്റത്ത് നില്ക്കുന്നു!
</p>
<p dir="ltr">
    "എന്താ നാരാണേട്ടാ, പുലർച്ചയ്ക്ക്?"
</p>
<p dir="ltr">
    "ഇഞ്ഞി വാ അശോകാ, കുപ്പായെടുത്തിട്!"
</p>
<p dir="ltr">
    അതേ വാക്ക്
</p>
<p dir="ltr">
    "എന്തേ ?"
</p>
<p dir="ltr">
    "പറയാം ഇഞ്ഞി വാന്ന് "
</p>
<p dir="ltr">
    നാരാണേട്ടൻ ഇങ്ങനെയാണ്. ആദ്യം ഒന്നും തെളിച്ചു പറയില്ല.
</p>
<p dir="ltr">
    അന്നെത്തെ പോലെ ഇന്നുമുണ്ട് എന്തോ സംഭവം!
</p>
<br/>
<p dir="ltr">
    ഞങ്ങൾ പുറപ്പെട്ടു.
</p>
<p dir="ltr">
    ഇന്ന് പടിഞ്ഞാട്ടല്ല. തെക്കോട്ടാണ് നടത്തം.
</p>
<p dir="ltr">
    "ഞമ്മൾക്ക് പച്ചേൻ്റെ വീട് വരെ പോണം"
</p>
<br/>
<p dir="ltr">
    മൂന്നാല് പറമ്പ് കഴിഞ്ഞാൽ പച്ചേൻ്റെ വീട്!
</p>
<p dir="ltr">
    വെളിച്ചം പരന്നെങ്കിലും പച്ചേൻ്റെ വീട്ടിൽ ഒരു മേക്സ് കത്തുന്നുണ്ട്.
</p>
<p dir="ltr">
    അഞ്ച് പത്ത് ആളുകൾ മുറ്റത്ത് നില്ക്കുന്നുണ്ട്.
</p>
<p dir="ltr">
    " അവിടെയാണ് " ഒരാൾ കൈ ചൂണ്ടി സൂചിപ്പിച്ചു.
</p>
<br/>
<p dir="ltr">
    എൻ്റെ കാലിൽ ചെറിയ ഒരു വിറയൽ!
</p>
<p dir="ltr">
    നാരാണേട്ടനും ഞാനും പച്ചേൻ്റെ നെയ്ത്തു ശാലയിൽ ഏന്തി വലിഞ്ഞു നോക്കി !
</p>
<p dir="ltr">
    പാതി നെയ്തു തീർന്ന പാവ്നൂലുകൾ വലിഞ്ഞുമുറുകിക്കിടക്കുന്ന മഗ്‌ഘം!
</p>
<p dir="ltr">
    വർണ്ണനൂലുകളുടെ മഞ്ചത്തിനു മുകളിൽ, മഗ്ഘത്തിൻ്റെ കാലുകൾക്കും മുകളിൽ
    കഴുക്കോലിൽ ഞാന്നു കിടക്കുന്നു,
</p>
<p dir="ltr">
    പച്ചേൻ!!
</p>
<br/>
<p dir="ltr">
    കണ്ടു നില്ക്കാൻ പറ്റുന്നില്ല.
</p>
<p dir="ltr">
    പോലിസ്സെത്തിയാൽ പോസ്റ്റ് മോർട്ടത്തിനു കൊണ്ടു പോകണം.
</p>
<br/>
<p dir="ltr">
    പുതിയൊരു പായയും ചൂടിയും വാങ്ങാൻ നാരാണേട്ടൻ പോയി. ചൂടിയും പായയും
    ഉണ്ടാകാറുള്ള പച്ചേൻ്റെ പീടിക ഇനി തുറക്കില്ലല്ലോ!
</p>
<br/><div id="D12">
<p dir="ltr">
    സിമൻ്റടർന്ന കോലായത്തെളുമ്പിൽ തൂണും ചാരി ഞാനിരുന്നു.
</p> </div>
<br/>
<p dir="ltr">
   ..................
</p>
<br/>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> ബിരിയാണി ചാലഞ്ച്</h8>  </li>
        </div>




<br/>
<br/>
<p dir="ltr">
    എന്നും അദ്ഭുതമാണ് കഥാപാത്രങ്ങൾ! കാലവും നേരവും നോക്കാതെ അവർ വരുന്നു!
</p>
<p dir="ltr">
    രാത്രിയെന്നോ പകലെന്നോ ഇല്ല! ഉറക്കിലും നമ്മെ വിളിച്ചുണർത്തും.  വിചിത്ര
    രൂപികളായി തെളിഞ്ഞും മറഞ്ഞും പിന്നെയും വന്നും പറന്നും ചാഞ്ചാടിയും
    സ്വപ്നത്തിൽ അവരുണ്ടാകും!
</p>
<p dir="ltr">
    ഉണർന്നാൽ ഒരു പിടിയും തരാതെ, പലപ്പോഴും കടന്നുകളയും!
</p>
<br/>
<p dir="ltr">
    കഥകളിൽ കണ്ടുമുട്ടിയ കഥാപാത്രങ്ങളല്ല!  ജീവിതത്തിൻ്റെ നാളോർമ്മകളിൽ എൻ്റെ
    മുന്നിൽ നടന്നവർ.പിന്നിലുണ്ടായിരുന്നവർ .ഒപ്പം മിണ്ടിയും പറഞ്ഞും ഇണങ്ങിയും
    പിണങ്ങിയും സഞ്ചരിച്ചവർ ! വഴിയിൽ കുഴഞ്ഞു വീണു പോയവർ !
</p>
<p dir="ltr">
    സങ്കല്പങ്ങളിൽ വന്നു കിന്നരിച്ചവർ, കരഞ്ഞവർ!
</p>
<br/>
<p dir="ltr">
    ഇവരെല്ലാം, ഞാൻ കഥകളെഴുതുമെങ്കിൽ അതിലേയ്ക്ക് വരാൻ കാത്തിരുന്നവർ! ഇന്നും
    ആഗ്രഹിക്കുന്നവർ !
</p>
<br/>
<p dir="ltr">
    ഞാൻ നിസ്സഹായൻ . കഴിയുന്നില്ല നീതി പുലർത്താൻ.
</p>
<br/>
<p dir="ltr">
    "മാഷേ, ഇത് സുമോദ്‌, വാർഡ് മെംബർ "
</p>
<p dir="ltr">
    "ഓ പറഞ്ഞോളൂ സുമോദേ"
</p>
<p dir="ltr">
    "അന്ന് സൂചിപ്പിച്ചതാ ബിരിയാണി ചാലഞ്ച്! എത്രയാവാം ?"
</p>
<p dir="ltr">
    "അഞ്ചെണ്ണമായിക്കോട്ടെ"
</p>
<p dir="ltr">
    സുമോദ്‌ ഫോൺ കട്ട് ചെയ്തു !
</p>
<br/>
<p dir="ltr">
    നാട്ടിലെ ഒരു യുവസംഘം ബിരിയാണി ചാലഞ്ച് നടത്തുന്നു. കുടുംബ സഹായഫണ്ട് ധന
    സമാഹരണം ! നല്ലൊരു കാര്യത്തിനു വേണ്ടിയല്ലെ.പണം തരാം, ആഹാരം കിട്ടാത്ത
    ആർക്കെങ്കിലും കൊടുത്തോളൂന്ന് പറഞ്ഞതാണ്.
</p>
<p dir="ltr">
    പത്തായിരം ബിരിയാണി പാകം ചെയ്യാനുള്ള ഏർപ്പാടുകൾ ചെയ്തു പോയത്രെ.
</p>
<p dir="ltr">
    അതിനാൽ മറ്റു പോംവഴിയില്ല.
</p>
<p dir="ltr">
    ബിരിയാണി വീട്ടിലെത്തിക്കും!
</p>
<br/>
<p dir="ltr">
    ഈ ഞായറാഴ്ച നാട്ടിലെ നാല
</p>
<p dir="ltr">
    ഞ്ചായിരം വീട്ടിലെങ്കിലും ആഹാരം : ബിരിയാണി.
</p>
<br/>
<p dir="ltr">
    " അശോകമ്മാഷേ, ഇങ്ങക്ക് തേങ്ങ ഒന്നും വേണ്ടല്ലേ സകലോം വീണ് തീർന്നല്ലോ "
</p>
<p dir="ltr">
    ഓർമ്മകളുടെ അടിക്കാടുകൾ വകഞ്ഞു മാറ്റി പ്രമോദൻ മുറ്റത്തെത്തി!
</p>
<br/>
<p dir="ltr">
    ഞങ്ങളുടെ തേങ്ങ പറിക്കാരനാണ്. കയ്യിൽ തളയുണ്ട്!
</p>
<br/>
<p dir="ltr">
    " ശരി,ഈടുത്തെ പറച്ചിട്ട് പിന്നെ,വയല്പറമ്പിലെ പറിക്കാം."
</p>
<br/>
<p dir="ltr">
    പ്രമോദൻ തേങ്ങ പറിക്കാൻ തുടങ്ങി.
</p>
<br/>
<p dir="ltr">
    തേങ്ങ പറിക്കാരെ കിട്ടാത്ത ഇക്കാലത്ത് ഇങ്ങോട്ട് വന്ന് തേങ്ങ പറിക്കേണ്ടെ
    എന്ന് ചോദിക്കുന്ന ഒരേയൊരു ചങ്ങാതി.
</p>
<p dir="ltr">
    "ഇതാ ഇഞ്ഞി വിളയാത്തത് പറച്ചിടല്ലേ "
</p>
<p dir="ltr">
    "അതെന്താ മാഷേ എനക്കറിഞ്ഞൂടെ "
</p>
<br/>
<p dir="ltr">
    പറഞ്ഞിട്ട് കാര്യമില്ല. വിനോദന് അങ്ങനെയേ പറ്റൂ! ഒരു കണ്ണിന് കാഴ്ചയില്ല.
    തെങ്ങിൽ കയറിയാൽ ചിലപ്പോൾ എല്ലാ ഭാഗവും കാണാൻ പറ്റുന്നില്ലായിരിക്കാം!
</p>
<br/>
<p dir="ltr">
    കുറെ കൊല്ലം മുന്നെയാണ്:
</p>
<p dir="ltr">
    പ്രമോദന്റെ കുട്ടിക്കാലം:
</p>
<p dir="ltr">
    കാവിലെ ഉത്സവ നാൾ. പൂവെടി കഴിഞ്ഞതേയുള്ളൂ. പൂവെടിക്കണ്ടത്തിലൂടെ ആളുകൾ ഒഴിഞ്ഞു
    പോവുകയാണ് .
</p>
<p dir="ltr">
    പ്രമോദനും കൂട്ടാളികളും പൊട്ടാത്ത ഓലപ്പടക്കങ്ങൾ ശേഖരിച്ചു .പൂവെടി കഴിഞ്ഞാൽ
    ഇങ്ങനെ പൊട്ടാത്തവ ശേഖരിച്ചു വീട്ടിൽ കൊണ്ടുപോയി ചങ്ങാതിമാരെല്ലാം ചേർന്ന്
    ഘോഷമാക്കുന്ന പരിപാടിയുണ്ട്,
</p>
<p dir="ltr">
    അന്നും അതേ പരിപാടി. തിരി കരിഞ്ഞു പോയ ഓലപ്പടങ്ങളെല്ലാം ഒരു കുടുക്കയിലിട്ട്
    ഓലക്കണ്ണിയിൽ തീ കത്തിച്ചിട്ട് മറ്റൊരു കുടുക്ക കൊണ്ട് മൂടി വെച്ചു ഓടാൻ
    തുടങ്ങിയതാണ്. പടക്കങ്ങൾ അതിഭീകര ശബദത്തിൽ പൊട്ടിത്തെറിച്ചു!
</p>
<p dir="ltr">
    കുടക്കക്കഷണങ്ങൾ പ്രമോദന്റെ  കണ്ണിൽ തറച്ചുകയറി.
</p>
<p dir="ltr">
    അവൻ്റെ ഒരു കണ്ണിൻ്റെ കാഴ്ച പോയത് അങ്ങനെയാണ്!
</p>
<br/>
<p dir="ltr">
    ഇങ്ങനെ ഒരു പാട് പേർക്ക് പടക്കം കൊണ്ട് അപകടം പറ്റിയിട്ടുണ്ടല്ലോ.
</p>
<br/>
<p dir="ltr">
    വിഷുവിന് പൊട്ടാത്ത ഓലപ്പടക്കവും കോയപ്പടക്ക ങ്ങളും പൊളിച്ചു നോക്കി അതിലെ
    മരുന്ന് പൊടികളെല്ലാം ഒരു കടലാസ്സിൽ കൂട്ടിവെക്കും എന്നിട്ട് തീപ്പെട്ടി
    ഉരച്ചിട്ട് പാളിക്കും 'അങ്ങനെ ചെയ്തപ്പോഴാണ് തീ ജ്വാലയേറ്റ് പറമ്പൻ പവിയുടെ
    ഒരു കണ്ണ് പോയത്!
</p>
<br/>
<p dir="ltr">
    "മാഷേ, ഇങ്ങളങ്ങോട്ട് വന്നാ മതി. വയല്പറമ്പിലേത് പറിച്ചു തീരുമ്പോഴേക്കും
    എത്തിക്കോളൂ"
</p>
<br/>
<p dir="ltr">
    പ്രമോദൻ മുഴുവനും അറിഞ്ഞു ചെയ്തു കൊള്ളും.
</p>
<br/>
<p dir="ltr">
    തേങ്ങ പറിച്ചു കഴിഞ്ഞാൽ എല്ലാം ഒരരുകിൽ കൂട്ടിയിടും. ഓലയും മട്ടലും ഒന്നു
    പോലും കളയാൻ വിടില്ല.
</p>
<br/>
<p dir="ltr">
    കണക്കൊന്നും നോക്കാതെ ഇരുന്നൂറോ മുന്നൂറോ ഉറുപ്പിക കൊടുത്താൽ 'മതിമതി 'എന്നാണ്
    പറയുക. ഒരിക്കലും പോരാ എന്ന് പറയില്ല.
</p>
<p dir="ltr">
    " നാലഞ്ച് തേങ്ങ എടുക്കുന്നുണ്ട് .അരയ്ക്കാൻ "
</p>
<p dir="ltr">
    ആകെ അത് മാത്രമാണ് ഡിമാൻ്റ്.
</p>
<br/>
<p dir="ltr">
    ഒരു ദിവസം പ്രമോദൻ അതാ രണ്ട് അടക്കാക്കുലയും ചുമന്നു കൊണ്ടു വരുന്നു.!
</p>
<p dir="ltr">
    " എല്ല മാഷേ, ഇങ്ങൾക്കിതൊന്നും വേണ്ടേ? കണ്ടോരും പാറാടനും തിന്നോട്ടേന്നാണോ?"
</p>
<br/>
<p dir="ltr">
    മംഗള അടക്കയാണ്.  ഇടതിങ്ങിയ സ്വർണ്ണക്കുലകൾ. ശ്രദ്ധിച്ചിരുന്നില്ല ഞാൻ.
</p>
<p dir="ltr">
    " തയ്യിലെക്കൂട്ടരുടെ തേങ്ങ പറിക്കാൻ പോകുമ്പം കണ്ടതാണ്"
</p>
<br/>
<p dir="ltr">
    ഞൻ പണം കൊടുത്തപ്പോൾ വാങ്ങിയില്ല.
</p>
<p dir="ltr">
    "ഈനെല്ലാം പൈസയോ?"
</p>
<p dir="ltr">
    നിർബ്ബന്ധിക്കേണ്ടി വന്നു ചായ കുടിക്കാൻ പോലും!
</p>
<br/>
<p dir="ltr">
    കാവിലെ തിറ അടുത്താൽ പിന്നെ പ്രമോദനെ  കിട്ടില്ല! കാവിൻ്റെ തൊട്ടടുത്താണ് വീട്.
</p>
<p dir="ltr">
    കാവിലെ എല്ലാ അടിയന്തിരത്തിനും ഉണ്ടാകും അവൻ്റെ സേവനം.
</p>
<br/>
<p dir="ltr">
    ഒന്നാം തിയ്യതി മുതൽ തേങ്ങ താഴ്ത്താനും ചക്ക താഴ്ത്താനും വിനോദനുണ്ടാകും!
    ഉത്സവത്തിരക്കു തന്നെ!
</p>
<br/>
<p dir="ltr">
    കഴിഞ്ഞ വർഷത്തെ ഉത്സവത്തിന് അഭൂതപൂർവമായ ജനക്കൂട്ടമായിരുന്നു. കൊല്ലംതോറും ജനം
    കൂടിക്കൂടി വരികയാണ്. ഉത്സവ ദിനങ്ങളിൽ, നാലു പ്രദേശങ്ങളിലും സ്കൂളുകൾക്ക്
    അവധി. ഫാക്ടറി കൾക്കവധി.മത്സ്യ മാംസ വില്പനയില്ല. മദ്യ വില്പനയില്ല! ആരും അവ
    ഉപയോഗിക്കില്ല. ആചാരം ലംഘിക്കുന്നവർ കൈകാര്യം ചെയ്യപ്പെടും. അത് ഇവിടുത്തെ
    നീതി!ധർമ്മ പട്ടണത്തിലെ സകലപുരുഷന്മാരും വ്രതശുദ്ധരാകുന്ന നാളുകൾ !
</p>
<br/>
<p dir="ltr">
    ഉത്സവം കൊടിയേറി. നാടു മുഴുവൻ ഉത്സവ ലഹരിയിലാണു്.
</p>
<p dir="ltr">
    നാലു ദേശങ്ങൾ ചേർന്ന ഒരു ദ്വീപാണ് ഞങ്ങളുടെ ഗ്രാമം.നഗരമായി
    മാറിക്കൊണ്ടിരിക്കുന്ന ഗ്രാമം!
</p>
<p dir="ltr">
    ഏഴ് റോഡുകളുടെ സംഗമ സ്ഥാനത്ത്, ഏഴുദിവസം തിറ മഹോത്സവം കൊണ്ടാടുന്ന പ്രസിദ്ധമായ
    കാവ്! ആളുകളുടെ വാക്കുകളിൽ കാവ് ഇപ്പോൾ ക്ഷേത്രമായി മാറി!
</p>
<br/>
<p dir="ltr">
    പ്രധാന ചടങ്ങാണു് മൂന്നാം നാളിലെ ഓലക്കുടയുടേയും നെയ് പന്തങ്ങളുടേയും
    തിരുവരവ്!
</p>
<br/>
<p dir="ltr">
    പുഴകളിൽ,നിറഞ്ഞു തുളുമ്പുന്ന വേലിയേറ്റം മംഗളം പാടുമ്പോൾ രാവിൻ്റെ ആറാം
    യാമത്തിൽ ഓലക്കുടയും നെയ് പന്തങ്ങളും പുറപ്പെടുകയായി!
</p>
<br/>
<p dir="ltr">
    മേലെ ഊരിലെ കൽത്തറയിൽ നിന്നും പൂവെടി ഘോഷം മുഴങ്ങുന്നു!
</p>
<p dir="ltr">
    പൂക്കോത്തോർത്തുടുത്ത്, കരുത്തുറ്റ മെയ്യാകെ വെളിച്ചെണ്ണയിലാറാടിച്ച് , ആയിരം
    വില്ലാളികളുടെ അകമ്പടിയിൽ കുട വരവ് ! ഓംകാരം മുഴക്കി ഒരു കാതം വഴി നടന്ന്
    ഭക്തസഹസ്രങ്ങളുടെ വെളിച്ചെണ്ണ നേർച്ച സ്വീകരിച്ചു പെരുംപന്തങ്ങളുടെ വരവ് !
</p>
<br/>
<p dir="ltr">
    തിരുവരവ് പൂവെടിക്കണ്ടത്തിലെത്തുമ്പോൾ ഭക്തലക്ഷങ്ങളാൽ ക്ഷേത്ര പരിസരം
    പ്രകമ്പനം കൊള്ളുകയായി.
</p>
<br/>
<p dir="ltr">
    ക്ഷേത്രത്തിലേയ്ക്കുള്ള റോഡുകളേഴും ഒരു കിലോമീറ്റർ അകലെ വെച്ചു തന്നെ പോലിസ്
    നിയന്ത്രണത്തിലാണ്. <br>ഇരുചക്രവാഹനത്തിനുമില്ല പ്രവേശനം!
</p>
<br/>
<p dir="ltr">
    പൂവെടിക്കണ്ടത്തിൻ്റെ മുന്നിൽ അങ്ങോളമിങ്ങോളം പോലീസ് സംഘം
    നിലയുറപ്പിച്ചിട്ടുണ്ട്. ആംബുലെൻസ് വാൻ ഒരുങ്ങി നില്പുണ്ട്. ഫയർഫോഴ്സ്
    വണ്ടികളുണ്ട്. ഡയനാമിറ്റ് പോലുള്ള അതീവ സ്ഫോടക ശേഷിയുള്ളവയ്ക്ക് കർശനമായ
    നിരോധനമുണ്ട്! പരിസര വീടുകളിലെ ചുമരിന് വിള്ളൽ വീഴും . ജനാലച്ചില്ലുകൾ
    ഉടഞ്ഞുപോകും..
</p>
<p dir="ltr">
    അതീവ ജാഗ്രതയിലാണ് പോലീസ്. ശബ്ദമാപിനിയുമായി ഒരു പോലീസ് ഓഫീസർ ജീപ്പിനകത്ത്
    സൂക്ഷ്മമായ നിരീക്ഷണത്തിലാണ്.
</p>
<br/>
<p dir="ltr">
    ഉച്ചഭാഷിണി ബോക്സുകൾ നിരവധിയെണ്ണം! ജാഗ്രതാ നിർദ്ദേശങ്ങൾ തുടങ്ങിയിട്ട്
    നേരമേറെയായി.
</p>
<br/>
<p dir="ltr">
    സർക്കസ് കൂടാരത്തിലേയും മറ്റ് സ്റ്റാളുകളിലേയും ലൈറ്റുകൾ അണഞ്ഞു!
</p>
<br/>
<p dir="ltr">
    ഇതാ കരിമരുന്നു പ്രയോഗ പ്രകടനം ആരംഭിച്ചു.
</p>
<br/>
<p dir="ltr">
    ആദ്യത്തെ അമിട്ട് ആയിരം വർണ്ണങ്ങളുമായി ഉഗ്രമായ ശബ്ദത്തിൽ ആകാശവിശാലതയിൽ
    പൊട്ടി വിടർന്നു.  പിന്നെ കാതടഞ്ഞുപോം മട്ടിൽ ഒരു ഗുണ്ട്‌ !
</p>
<br/>
<p dir="ltr">
    "ഹാ….യ് ...ഹാ.. .യ്!!!'"
</p>
<p dir="ltr">
    ഹർഷാരവം ഇരമ്പിയാർത്തു.
</p>
<br/>
<p dir="ltr">
    കുട വരവ് ദിവസത്തെ കരിമരുന്നു പ്രകടനം അഥവാ പൂവെടി പ്രകടനം മേലെ ഊര് എന്ന
    മേലൂര് കാരുടെ വക.
</p>
<br/>
<p dir="ltr">
    നാലു ദേശക്കാരും പൂവെടിയിൽ മത്സരിത്തിലാണ് !
</p>
<br/>
<p dir="ltr">
    ശബ്ദം കുറഞ്ഞ എലി വാണങ്ങൾ ഉയരുമ്പോൾ മത്സരത്തിലെ എതിരാളികൾ
</p>
<p dir="ltr">
    "കൂ..യ് കൂ….യ്! " വിളിക്കയും ചെയ്യുന്നുണ്ട്.
</p>
<br/>
<p dir="ltr">
    വെടി അതിൻ്റെ ആരോഹണത്തിലെത്തുകയായി! ഇരുന്നൂറോളം മുളകളിൽ വിന്യസിച്ച
    കമ്പക്കെട്ടിൽ അഗ്നിനാളങ്ങൾ താണ്ഡവം തുടങ്ങി. പൊട്ടലിൻ്റെ പാരമ്യത്തിൽ
    ചെവികളിൽ കൈവെച്ചു ജനം പിന്നോട്ട് നീങ്ങി. ആശ്ചര്യം പാരമ്യത്തിലെത്തി!
</p>
<br/>
<p dir="ltr">
    മേലൂരിൻ്റെ പൂവെടി വെന്നിക്കൊടി പറത്തി..
</p>
<br/>
<p dir="ltr">
    " പൂവെടിക്കണ്ടത്തിലേക്ക് ആരും പോകരുത് !അപകടമാണ്.അപകടമാണ്. ശ്രദ്ധിക്കുക:
    ജാഗ്രത വേണം ജാഗ്രത വേണം"
</p>
<p dir="ltr">
    എനൗൺസ്മെൻ്റ് അത്യുച്ചത്തിലാവുന്നു!
</p>
<br/>
<p dir="ltr">
    ജനം മേലേക്കാവിലേയ്ക്ക് ഒഴുകി.. തടം കെട്ടി നിന്ന ആയിരം വില്ലാളികളും തട
    പൊളിച്ചു കൊണ്ട് പന്തങ്ങളുമായി .തിരുമുറ്റത്തേയ്ക്ക് ഓടിക്കുതിച്ചെത്തി.
    ക്ഷേത്ര പ്രദക്ഷിണത്തിലാണ് വില്ലാളികളായ വ്രതശുദ്ധർ !
</p>
<br/>
<p dir="ltr">
    ജനങ്ങൾ പതുക്കെ ഒഴിഞ്ഞു തുടങ്ങി.
</p>
<br/>
<p dir="ltr">
    വായനശാലയുടെ മുന്നിലെ ദിനേശൻ്റെ ബെയ്ക്കറിക്കടയ്ക്കു മുന്നിലെത്തിയതായിരുന്നു
    ഞാൻ!
</p>
<br/>
<p dir="ltr">
    പോലീസ് സംഘം കൈകൾ കെട്ടി നിന്ന് ജനങ്ങളെ തടഞ്ഞു.
</p>
<p dir="ltr">
    ലാത്തി വീശി. ആളുകൾ പിന്നോട്ട് മാറി നിന്നു.
</p>
<p dir="ltr">
    സൈറൻ മുഴക്കി ആംബുലെൻസ് ഇരമ്പിപ്പാഞ്ഞു.
</p>
<br/>
<p dir="ltr">
    പോലീസ് തീർത്ത വലയത്തിനുളളിലേയ്ക്ക് ആരെയും വിട്ടില്ല.
</p>
<br/>
<br/>
<p dir="ltr">
    പിന്നീട് ഞാനറിഞ്ഞു:
</p>
<p dir="ltr">
    പൂവെടിയുടെ കലാശപ്പൊട്ടലിന്നിടയിൽ ബെയ്ക്കറിയുടെ മുന്നിൽ ഫയർഫോഴ്സ് വണ്ടി നിർത്തിയിരുന്നു.പ്രകാശവലയത്തിൻ്റെ ആർക്ക് വരച്ചുകൊണ്ട് ഒരു അമിട്ട് തെറിച്ചു
    വന്നു ഫയർഫോഴ്സ് വണ്ടിയുടെ നെറുകയിൽ പതിച്ചു. അവിടുന്ന് വീണ്ടും തെറിച്ചു
    കലുങ്കിനും പിന്നിൽ ഒതുങ്ങി നില്ക്കയായിരുന്ന പ്രമോദൻ്റെ നെഞ്ചിൽ വീണ് അമിട്ട്
    പൊട്ടിച്ചിതറി!
</p>
<br/>
<p dir="ltr">
    അവൻ്റെ ശിഥില മായ ബോഡിയും കൊണ്ടായിരുന്നു ആംബുലെൻസ് കുതിച്ചു പാഞ്ഞു പോയത് !
</p>
<br/>
<p dir="ltr">
    പ്രമോദൻ്റെ കണ്ണിൻ്റെ കാഴ്ച കളഞ്ഞതും ജീവൻ കൊണ്ടുപോയതും പൂവെടിയെന്ന ആഹ്ലാദ
    വർണ്ണങ്ങളായത്
</p>
<p dir="ltr">
    ഇപ്പോഴും എനിക്ക് വിശ്വസിക്കാൻ പറ്റുന്നേയില്ല!
</p>
<br/>
<p dir="ltr">
    ഇത് വിധിയോ! ദുരൂഹത ഇല്ലാതെ ഒന്നുമില്ലെന്നോ ഈ ജീവിത യാനത്തിൽ!
</p>
<br/>
<p dir="ltr">
    ഇടവഴിക്കപ്പുറത്ത് , റോഡിൽ ബിരിയാണി വാൻ വന്നെത്തി!
</p>
<br/>
<p dir="ltr">
    സമൃദ്ധമായ ആഹാരം മുന്നിൽ വെച്ച് അതിൻ്റെ സുഗന്ധം ആവാഹിച്ചു കൊണ്ട്, ഞങ്ങളുടെ
    പ്രദേശം ഇവിടെത്തെ പാവം ഒരു തെങ്ങുകയറ്റത്തൊഴിലാളിയെ, മറഞ്ഞു പോയ ഒരു സ്നേഹ
    സൗഹൃദത്തെ സ്മരിക്കുന്നു.
</p>
<br/>
<p dir="ltr">
    പ്രമോദൻ്റെ അനാഥമായ കുടുംബത്തിന് അടുത്തു തന്നെ ചെറിയൊരു സുരക്ഷിതഭവനം,
    "സ്നേഹവീട് " ഉയരും.
</p>
<br/>
<br/>
<p dir="ltr">
   ഇല്ല, ആയിട്ടില്ല പ്രകാശത്തിന്റെ സമ്പൂർണ്ണ ലോക്ക്‌ ഡൗൺ.

</p>
<br/>
<p dir="ltr">
    എന്നാലും, അറിയുന്നുണ്ടോ വിശിപ്പിൻ്റെ നൊമ്പരം ,കാഞ്ഞ വയറിൻ്റെ നിലവിളി
    നമ്മുടെ മക്കൾ! ഒരു പിടി അന്നത്തിനു വേണ്ടി കൈ നീട്ടുന്ന ദയനീയ രൂപങ്ങളെ
    അറിയുന്നുണ്ടോ അവർ !
</p>
<br/>
<p dir="ltr">
    തേങ്ങ മാന്തിയിട്ട് തലേ ദിവസത്തെ കഞ്ഞി വെള്ളം രുചിയോടെ കഴിക്കുന്ന അമ്മയെ,
    എൻ്റെ ബാല്യകാലത്തെ, ഓർത്തു പോകുന്നുണ്ട് ഞാൻ!
</p>
<p dir="ltr">
    .
</p><div id="D13">
<p dir="ltr">
    വല്ലാതെ,പഴഞ്ചനായിപ്പോകയാണ് ഞാൻ, അല്ലെ!
</p> </div>
<br/>
<p dir="ltr">
  ..................
</p>
<br/>
<br/>
<p dir="ltr">

<div class="section-title1 " data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> കൺഫ്യൂഷൻ !</h8>  </li>
        </div>


<br/>
<p dir="ltr">
    ഞാൻ, ഈ ലഘു നോവലിൻ്റെ കർത്താവ്. ഇങ്ങക്കെന്നെ ചെറിയ പരിചയമുണ്ടാകാം. ഇടയിൽ ഒരു
    കാര്യം പറഞ്ഞോട്ടെ .......
</p>
<p dir="ltr">
    രാവിലെ ഞാനെഴുന്നേറ്റതേയുള്ളൂ ഒരു ചങ്ങായി കാണാ വിളിക്ക്ന്ന്:
</p>
<p dir="ltr">
    "ഞാനിപ്പങ്ങോട്ട് വെരുന്നുണ്ട് ഇന്ന്യൊന്ന് കാണണം !ചെല സംശയണ്ട് ചോയിക്കാൻ "
</p>
<p dir="ltr">
    "ഊയ്യെൻ്റെ മോനേ ഞ്ഞിപ്പം വരണ്ട "
</p>
<p dir="ltr">
    ഞാൻ ഫോൺ കട്ട് ചെയ്തു!
</p>
<p dir="ltr">
    രമേഷാണ് വിളിച്ചത് .വെറും രമേഷ് എന്നല്ല പറയേണ്ടത്-രമേഷ് മണ്ടോടി തിയ്യൻ എന്ന
    അഭിമുഖ സാഹിത്യകാരൻ!
</p>
<br/>
<p dir="ltr">
    എൻ്റെ പ്രിയചങ്ങാതി . നല്ല വായനക്കാരൻ!പക്ഷെ എഴുത്തിൽ എന്തെല്ലാമോ
    കോമാളിത്തങ്ങൾ!
</p>
<p dir="ltr">
    ഫേയ്സ്ബുക്ക്, ബ്ലോഗ്, യൂട്യൂബ് ഇതിലൊക്കെയാണ് വിഹരിക്കുന്നത് !
</p>
<p dir="ltr">
    സെക്സും മന:ശാസ്ത്രവും, വാർദ്ധക്യകാല സെക്സ്, എക്സിബിഷനിസം
    -ഇതിനെപ്പറ്റിയെക്കെ ഗവേഷണ ലേഖനങ്ങൾ പ്രസിദ്ധീകരിക്കും!
</p>
<br/>
<p dir="ltr">
    "ചപ്പടാച്ചിക്കളികൾ പുകഴ്ത്തപ്പെടുന്ന കാലമല്ലെ, !
</p>
<p dir="ltr">
    ചിലപ്പോൾ ഇതാവാം ഇനിയത്തെ ക്ലാസിക്കുകൾ!"
</p>
<p dir="ltr">
    മണ്ടോടിയുടെ ഭാവി പ്രവചനം.
</p>
<br/>
<p dir="ltr">
    ഓനിന്ന് വന്നാലെൻ്റെ ഒരു പണീം നടക്കുല്ല!
</p>
<p dir="ltr">
    എൻ്റെ അഭിമുഖം വേണം ന്ന് പറയും ചിലപ്പോൾ!
</p>
<p dir="ltr">
    " ഇഞ്ഞി അതാടെ വെച്ചേക്ക് "
</p>
<p dir="ltr">
    ഞാമ്പറയും.
</p>
<p dir="ltr">
    "ഞാനത്ര വലുതായിട്ടില്ല' "
</p>
<p dir="ltr">
    "ഇങ്ങനെയാ ഓരോരുത്തൻ വെലുതാകുന്നേ. ഇനിക്ക് വേണ്ടേങ്കിൽ വേണ്ട"
</p>
<br/>
<p dir="ltr">
    കോളേജിൽ പഠിക്കുമ്പോഴേയുള്ള സൗഹൃദമാണ്!
</p>
<br/>
<p dir="ltr">
    "ക്ലിം ക്ലിം "
</p>
<p dir="ltr">
    അതാ രമേഷ് മണ്ടോടി തിയ്യൻ എത്തി!
</p>
<p dir="ltr">
    " ഇന്നോട് വരണ്ടാന്ന് പറഞ്ഞിറ്റില്ലെ പഹയാ ?"
</p>
<p dir="ltr">
    "അയിന് ഇൻ്റെ സമ്മതൊന്നും വേണ്ടല്ലോ ''
</p>
<br/>
<p dir="ltr">
    അകത്തെത്തിയ ഉടൻ അടുക്കളേൽ ചെന്ന് രമേഷ് തന്നെ ചായയ്ക്ക് ഓർഡർ കൊടുത്തു.
</p>
<p dir="ltr">
    ഫോർമാലിറ്റീസ് ഇല്ല .ഞങ്ങളിങ്ങനെയാണ്! </p>
<p dir="ltr">
    ചായ വന്നു.
</p>
<p dir="ltr">
    " ഇതെന്താ വെറും ചായ ? തിന്നാനൊന്നൂല്ലേ. ഞാൻ രാവിലെ കാലിച്ചായയാ കുടിച്ചത് "
</p>
<br/>
<p dir="ltr">
    പുട്ട് വന്നു. കടലക്കറിവന്നു. ചെറുപഴം വന്നു.
</p>
<p dir="ltr">
    അതെല്ലാം വേഗം തീർന്നു.
</p>
<p dir="ltr">
    " ഉച്ചയ്ക്കത്തെ മെനു എന്തൊക്കെ? ചിക്കനില്ലെ?"
</p>
<p dir="ltr">
    "ചിക്കനിന്നലേനും "
</p>
<p dir="ltr">
    "ഈട എപ്പോഴും പൊഴ മീനു കിട്ട്വല്ലോ കൊഞ്ചൻ, ഞണ്ട്, കല്ലുമ്മക്കായ ?"
</p>
<br/>
<p dir="ltr">
    പ്രകൃതിജീവനം ,സസ്യാഹാരത്തിൻ്റെ മേന്മ, മിതമായ ആഹാരവും ആയുസ്സും, എന്നീ
    പുസ്തകങ്ങളിലൂടെ പ്രശസ്തി നേടിയ വിദ്വാൻ !
</p>
<br/>
<p dir="ltr">
    "അത് നോക്കാം ഇഞ്ഞി വേഗം ഇൻ്റെ സംശയം ചോയിക്ക് എനിക്ക് ലേശം തെരക്കുണ്ട് "
</p>
<br/>
<p dir="ltr">
    "നീ ഇപ്പം എഴുതിക്കൊണ്ടിരിക്കുന്ന നീണ്ടകഥയില്ലെ ,അത് ഞാവ്വായിക്കുന്നുണ്ട് "
</p>
<p dir="ltr">
    "ഓ, ബെസ്റ്റ്!"
</p>
<p dir="ltr">
    "അതില് ആരാ കഥ പറയുന്നത് അശോകനോ നീയോ?"
</p>
<p dir="ltr">
    "അത് സിംപിൾ. എല്ലാർക്കും മനസ്സിലാകുന്നുണ്ട് ! ഇനിക്കു മാത്രം സംശയം!"
</p>
<p dir="ltr">
    "അതെ സംശയം?"
</p>
<p dir="ltr">
    "എന്നാൽ കേട്ടോ ഒന്നൂ കൂടി പറയാം - പപ്പമ്മാഷ് ടെ കഥ എഴുതിയത് മാധവൻ കുട്ടി
    ഗോപുരനട എന്ന ഫെയ്സ് ബുക്ക് കഥാകൃത്ത് !
</p>
<p dir="ltr">
    മാധവൻ കുട്ടിക്ക് അടികൊണ്ട് പഞ്ചറായ കഥ എഴുതിയത് അശോകൻഅന്തോളി: ഇത് ഓൻ തന്നെ
    പറയുന്നുണ്ടല്ലോ?"
</p>
<p dir="ltr">
    "അപ്പോൾ അശോകനെപ്പറ്റി പറയുന്നതാരാ?"
</p>
<p dir="ltr">
    " അത് ഗ്രന്ഥകർത്താവ് "
</p>
<p dir="ltr">
    "എന്നിട്ടും കൺഫ്യൂഷൻ ?"
</p>
<p dir="ltr">
    "കൺഫ്യൂഷൻ നല്ലതിന് ! ബുദ്ധി വർക്ക് ചെയ്യും എനിക്കുമുണ്ട് കൺഫ്യൂഷൻ !കൺഫ്യൂഷൻ അങ്ങനെ തന്നെ കിടക്കട്ടേന്ന് "
</p>
<br/>
<p dir="ltr">
    രമേഷ് മൊബൈൽ മൈക്ക് ഓൺ ചെയ്തിരുന്നു. ഞാനപ്പോഴാണ് ശ്രദ്ധിച്ചത്!
</p>
<p dir="ltr">
    " എ സ്മാൾ ഇൻ്റർവ്യു ! "
</p>
<p dir="ltr">
    "രമേശാ വേണ്ട.ഞാനൊന്നു തെളിഞ്ഞു വരട്ടെ ! ഇൻ്റെ കളി ഇപ്പം വേണ്ടാന്ന്!"
</p>
<br/>
<p dir="ltr">
    "റിം റിംറിം റിംറിം"
</p>
<p dir="ltr">
    രമേഷിൻ്റെ ഫോണിൽ കോൾ വന്നു!
</p>
<p dir="ltr">
    "നേരോ, ഊയെൻ്റ പ്പാ !!!"
</p>
<p dir="ltr">
    "എന്താടാ, പറ്റ്യേ?"
</p>
<p dir="ltr">
    "ഞമ്മളെ പാലത്തിൻ്റടുത്ത് ബോമ്പേറ് .
</p>
<p dir="ltr">
    ബൈക്കിൽ പോകുന്ന ഒരുത്തൻ ചത്ത് ന് ! ബസ്സിറങ്ങുമ്പം വേറെ ഒരാൾക്ക് കത്തികൊണ്ട്
    കുത്തേറ്റു .കൊടല് മാല പുറത്ത് ! ബസ്സുണ്ടാകുല ഞാമ്പോന്ന് "
</p>
<p dir="ltr">
    രമേഷ് ബേജാറായി.
</p>
<p dir="ltr">
    "ഓകെ ഓ....കെ! രമേഷ് മണ്ടോടി തിയ്യൻ!"
</p>
<br/>
<p dir="ltr">
    ഇൻ്റർവ്വ്യൂവിൽ നിന്ന് രക്ഷപ്പെട്ടതിൽ ഞാൻ ആശ്വസിച്ചു.
</p>
<br/>
<p dir="ltr">
    നാടിനിതാ പിന്നെയും ക്തസാക്ഷികൾ !
</p>
<p dir="ltr">
    രാഷ്ടീയാന്ധത തന്നെ ! പാർട്ടികൾ, സ്വയംസേവനത്തിലൂടെ എല്ലാം
    വെട്ടിപ്പിടിക്കുന്ന ധൃതിയിലാണിപ്പോഴും.
</p>
<br/><div id="D14">
<p dir="ltr">
    കൺഫ്യൂഷൻ ഒഴിയുന്നില്ല.
</p> </div>
<br/>
<p dir="ltr">
  ..................
</p>
<br/>
<br/>
<p dir="ltr">

<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> ചാരുലത !</h8>  </li>
        </div>

<br/>
<p dir="ltr">
    രമേഷ് മണ്ടോടി പോയതിനു് ശേഷം എനിക്കും തോന്നി ചെറിയൊരു ബേജാറ്. ഇനിയിന്ന്
    നടക്കില്ല ഒരു പണിയും തീർച്ച!
</p>
<p dir="ltr">
    ബോംബേറും മരണവും പാലത്തിൻ്റെ അപ്പുറമാണോ ഇപ്പുറമാണോ എന്ന് ചോദിച്ചില്ല!
    അപ്പുറം കൊടുവെളളിനാട്! രമേഷിൻ്റെ വീട് ഇങ്ങേപ്പുറം ധർമ്മപട്ടണത്തിൽ തന്നെ.
</p>
<br/>
<p dir="ltr">
    അവന് ബസ്സ് കിട്ടിയിട്ടുണ്ടാകാം.
</p>
<p dir="ltr">
    കാറ് ഉണ്ടെങ്കിലും അവൻ യാത്ര മിക്കതും ബസ്സിൽ! ഡ്രൈവ് ചെയ്യുമ്പോൾ വേറെ ആലോചന
    പറ്റില്ലല്ലോ. എഴുത്തിന് ബസ്സ് യാത്രയും തീവണ്ടിയാത്രയും ഗുണം ചെയ്യുമെന്ന
    അവൻ്റെ തോന്നൽ ശരി തന്നെ.
</p>
<br/>
<p dir="ltr">
    അന്യനാടുമായുള്ള ധർമ്മ പട്ടണത്തിൻ്റെ ബന്ധം പാലങ്ങളിലൂടെ!.
</p>
<br/>
<p dir="ltr">
    ബന്ധനങ്ങളിലൂടെ ഹൃദ്യമായ ബന്ധം!
</p>
<br/>
<p dir="ltr">
    ധർമ്മടം പാലം, മൊയ്തുപ്പാലം! അവ രണ്ടും ബ്രീട്ടിഷ്കാരുടെ കാലം മുതലേയുണ്ട്.
    ഇപ്പോൾ പുതുക്കിപ്പണിതു.
</p>
<p dir="ltr">
    മൊയ്തുപ്പാലത്തിന് തൊട്ട് വടക്ക് രണ്ട് റെയിൽപ്പാലം പിന്നെ മമ്മാക്കുന്നു
    പാലം, പാറപ്രം പാലം , പുതുവയൽ പാലം, കോളാട് പാലം ,അണ്ടലൂർ പാലം, കാളിയിൽ പാലം!
</p>
<p dir="ltr">
    പിന്നെയും രണ്ട് റെയിൽപ്പാലം!
</p>
<br/>
<p dir="ltr">
    ഓരോ റെയിൽപ്പാലവും ബ്രിട്ടീഷ് കാലത്തേത്. ഇരട്ട ലൈൻ ഇപ്പോൾ വന്നത്.
</p>
<p dir="ltr">
    രണ്ട് ബൈപ്പാസ് പാലങ്ങളുടെ പണി പൂർത്തിയായി വരുന്നു.
</p>
<p dir="ltr">
    അങ്ങനെ പതിനാല് പാലങ്ങങ്ങളിലൂടെ ധർമ്മ പട്ടണ നിവാസികൾ ലോകാന്തരങ്ങളിലേയ്ക്ക്
    ചിറക് വിരിച്ചു പറക്കുന്നു!
</p>
<br/>
<p dir="ltr">
    തോണിക്കടവുകൾ ഇല്ലാതായി.
</p>
<p dir="ltr">
    കൂടക്കടവ് , മുഴപ്പിലങ്ങാട് കടവ്, മമ്മാക്കുന്നു കടവ്, പാറപ്രംകടവ് ,
    പുതുവയൽക്കടവ്, കോളാട് കടവ്, അണ്ടലൂർക്കടവ് ,കാളിയിൽക്കടവ്, ധർമ്മടംകടവ് !
    കടവുകളുടെ നാട് പാലങ്ങളുടെ നാടായി!
</p>
<br/>
<p dir="ltr">
    രമേഷ് വീട്ടിലെത്തിയിരിക്കാം! എന്തിനും ഓടി വരുന്ന ചങ്ങാതിയാണ്!
</p>
<p dir="ltr">
    ഞാൻ വിളിച്ചു നോക്കി!
</p>
<p dir="ltr">
    അവൻ വീട്ടിലെത്തി. പിന്നെ ബസ്സ് ഓടിയിട്ടില്ല. ബോംബേറ് പാലത്തിനപ്പുറമാണ്.
</p>
<p dir="ltr">
    ധർമ്മ പട്ടണത്തിൽ സംഘർഷം വ്യാപിക്കാതിരിക്കട്ടെ!
</p>
<br/>
<p dir="ltr">
    ഇല്ലേ,നമ്മുടെ നാടിനു മോചനമില്ലേ!പരസ്പര സ്നേഹം ഇല്ലാതാകുന്നു.
    സൗഹൃദമില്ലാതാകുന്നു!
</p>
<p dir="ltr">
    എന്തും സ്വന്തമാക്കാനുള്ള ദുരാഗ്രഹം പെരുകുന്നു! ദുഷ്കൃതി ആഭരണമായി മാറുന്നു.
    അഴിമതിഗർത്തങ്ങൾ കനകം കൊണ്ട് മൂടുന്നു, ശില്പ ഗോപുരങ്ങളാൽ മറയ്ക്കുന്നു .
</p>
<br/>
<p dir="ltr">
    ദൈവത്തിനുള്ള കൈക്കൂലി പെരുകുന്നു. കുമിഞ്ഞുകൂടുന്നു സ്വർണ്ണനാണയങ്ങൾ
    ഭണ്ഡാരങ്ങളിൽ!
</p>
<br/>
<p dir="ltr">
    ഇതത്രെ മഹിത പാരമ്പര്യം!
</p>
<br/>
<p dir="ltr">
    മത രാഷ്ട്രീയവും രാഷ്ട്രീയ മതങ്ങളും ആധിപത്യം ഉറപ്പിക്കാനുള്ള യത്നത്തിലാണ്!
</p>
<br/>
<p dir="ltr">
    ബോധിപത്രങ്ങൾ ഉരുവിടുന്ന അഹിംസാ മന്ത്രങ്ങളേറ്റുവാങ്ങി ശാന്തി നേടി,
    ഊർജ്ജസ്വലരായ ധർമ്മ പട്ടണത്തിലെ അദ്ധ്വാന വർഗ്ഗം ബ്രാഹ്മണൻ്റെ അധീശ കല്പനകളെ
    കാറ്റിൽ പറത്തി! ആ ജനത രാഷ്ട്രീയ ധാർഷ്ട്യത്തിനു മുന്നിൽ തല താഴ്ത്തുകയാണോ!
</p>
<br/>
<p dir="ltr">
    വാർത്തകളിലെല്ലാം പോർവിളികൾ ! കുടിപ്പകയുടെ ഉണർത്ത് പാട്ട്!
</p>
<p dir="ltr">
    നിഷ്കളങ്ക ജീവിതങ്ങൾ ഹോമിക്കപ്പെടുന്നു.
</p>
<p dir="ltr">
    എങ്ങും പടരുന്നു രോഷത്തിൻ്റെ അഗ്നിശലാകകൾ!
</p>
<br/>
<p dir="ltr">
    രമേഷ് മണ്ടോടി രാവിലെ ഗ്രന്ഥകർത്താവായ എന്നോടല്ലോ സംശയം ചോദിച്ചത് ഈ ലഘു
    ''നോവലിലെ കഥാപാത്രമായ അശോകനോടല്ല !സംശയം ആരാടും ചോദിക്കാം. അശോകൻ തന്നെ ഞാൻ!
    ഞൻ തന്നെ അശോകൻ.  ചെറിയ വ്യത്യാസമുണ്ടാകാം. പലപ്പോഴും ഞങ്ങൾ മാറി മാറിയാണ് കഥ
    തുടരുന്നത്. ഇതിൽ പല സൗകര്യങ്ങളുമുണ്ട്.
</p>
<br/>
<p dir="ltr">
    മണ്ടോടി രമേഷിനെപ്പോലുള്ള അഭിമുഖക്കാർക്കും വിമർശകർക്കും രണ്ടാളേയും
    സന്ദർശിക്കാം . സംശയ നിവാരണം നടത്താം. ചില കാര്യങ്ങൾ നേരിട്ട് പറയുമ്പോഴുള്ള
    ചമ്മലൊഴിവാക്കാം. കഥാപാത്രത്തിൻ്റെ വായിൽ നിറച്ചു കൊടുക്കുന്ന വാക്കുകൾ
    തൻ്റേതല്ലെന്നു പറഞ്ഞു ആപത്ഘട്ടങ്ങളിൽ നിന്നു തടിയൂരാം! വായനക്കാരെ
    കബളിപ്പിക്കാം! ചിലപ്പോൾ അവിചാരിതമായി ഗംഭീരമായ അർത്ഥ തലങ്ങൾ തെളിഞ്ഞു വരാം!
    ഇതിഹാസകാലം മുതൽ എഴുത്തുകാർ പ്രയോഗിക്കുന്ന സൂത്രവിദ്യ!
</p>
<br/>
<p dir="ltr">
    " അവളെപ്പേടിച്ചാരും.
</p>
<p dir="ltr">
    നേർവഴി നടപ്പില "
</p>
<p dir="ltr">
    പറയുന്നതാരാണ്? വിശ്വാമിത്രനോ, എഴുത്തച്ഛനോ, ശാരികപ്പൈതലോ, ശ്രീപരമേശ്വരനോ !!!
</p>
<br/>
<p dir="ltr">
    (ഇനി കഥാ നായകനായ അശോകനിലേയ്ക്ക്……)
</p>
<br/>
<p dir="ltr">
    വീണ്ടും ഇരട്ടക്കൊലപാതകം നടന്നിരിക്കുന്നു. രണ്ടു ദിവസം മുന്നെ 24 ന്യൂസ്‌ ചാനലിൽ ലേഖകൻ ദീപക്‌ ധർമ്മപട്ടണത്തിന്റെ വിവരണം. ചിത്രങ്ങൾ കൂടി കണ്ടപ്പോൾ അശോകൻ അന്തോളി ഞെട്ടിത്തരിച്ചു പോയി !.


</p>
<br/>
<p dir="ltr">
    നെഞ്ചത്തടിച്ചുകരയുന്നത്‌ അവൾ തന്നെ !
</p>
<br/>
<p dir="ltr">
    ആ വീട്ടിലൊന്നു പോകണം! അശോകൻ അമാന്തിച്ചില്ല.ഉടൻ പുറപ്പെട്ടു.
</p>
<br/>
<p dir="ltr">
    ഉച്ചകഴിഞ്ഞ് മാവുങ്കലിൽ ബസ്സിറങ്ങിയപ്പോൾ അശോകൻ വിസ്മിതനായി നിന്നു.
    നാടിനെന്തൊരു മാറ്റം!
</p>
<p dir="ltr">
    അവൻ വർഷങ്ങൾക്കു മുൻപ് അവിടെയെത്തുമ്പോൾ ചെങ്കൽപ്പാറകളും കപ്പണകളും അല്പം
    മാത്രം മണ്ണും നിറഞ്ഞ കണ്ണെത്താ ദൂരത്തോളം പരന്നു കിടക്കുന്ന
    കശുവണ്ടിത്തോട്ടമായിരുന്നു. സർക്കാർ വക തോട്ടം! ഇപ്പോഴത് ആകെ മാറിപ്പോയി
    ആധുനിക രീതിയിൽ രൂപപ്പെടുത്തിയ മനോഹരമായ ക്യാമ്പസ് ! സുന്ദരൻ ബിൽഡിങ്ങുകളുടെ
    കോംപ്ലക്സുകൾ! പ്രശസ്തമായ ഉന്നത പഠന കേന്ദ്രം !
</p>
<br/>
<p dir="ltr">
    മോഡേൺ റസ്റ്റോറൻ്റിൽ കയറി ഒരു ചായക്ക് ഓർഡർ കൊടുത്തു!
</p>
<p dir="ltr">
    ചായകൊണ്ടുവന്ന സുമുഖനോട് അശോകൻ അന്വേഷിച്ചു :
</p>
<p dir="ltr">
    "ചാരുലതയുടെ വീട്ടിലേയ്ക്ക് പോകേണ്ടത് അക്കാണുന്ന വഴിയിലൂടെ തന്നെയല്ലേ?"
</p>
<br/>
<p dir="ltr">
    താൻ ആദ്യമായി അദ്ധ്യാപകനായെത്തിയ പാഠശാല അങ്ങോട്ടാണെന്ന നിശ്ചയമിപ്പോഴുമുണ്ട്!
</p>
<p dir="ltr">
    സുമുഖൻ തെല്ല് സംശയത്തോടെ അവനെ നോക്കി!
</p>
<p dir="ltr">
    "അതെന്നെ, ഓട്ടോ കിട്ടും ഒരു കിലോമീറ്റർ ദൂരം"
</p>
<br/>
<p dir="ltr">
    ചാരുലതയുടെ വീട് ഇപ്പോൾ എല്ലാർക്കും ഇവിടെ അറിയാം.
</p>
<br/>
<p dir="ltr">
    ഓട്ടോവിൽ കയറാതെ പണ്ടെത്തെ ഓർമ്മകളുടെ ലാളനയേറ്റ് അവൻ നടന്നു.
</p>
<br/>
<p dir="ltr">
    വലിയ പ്രമോഷൻ സാധ്യതയുള്ള ഉദ്യോഗം രാജിവെച്ച്
</p>
<p dir="ltr">
    എഴുപത്തേഴിൽ,ഇവിടുത്തെ, ഗവർമ്മണ്ട് ഹൈസ്കൂളിൽ എത്തുകയാണ് അശോകൻ!
</p>
<br/>
<p dir="ltr">
    ആദ്യത്തെ ക്ലാസ്സ് . ടെൻത്ത് .സി.
</p>
<p dir="ltr">
    പെൺകുട്ടികൾ മാത്രമുള്ള ക്ലാസ്സ് .
</p>
<p dir="ltr">
    മിക്സഡ് ക്ലാസില്ല !
</p>
<p dir="ltr">
    യാഥാസ്ഥികത്വം മാറുന്നില്ല അദ്ധ്യാപക
മനസ്സിലും!
</p>
<br/>
<p dir="ltr">
    കുട്ടികൾ വിസ്മയ ഭരിതരായാണ് അശോകനെ നോക്കുന്നത്. ചുമലോളമെത്തുന്ന മുടിയുള്ള
    ഒരു മാഷ് നെ അവർ ആദ്യം കാണുകയാണ്!
</p>
<br/>
<p dir="ltr">
    പരിഷ്കാരമെത്താത്ത, ഖസാക്കിനെ ഓർമ്മിപ്പിച്ച ആ ഗ്രാമത്തിലെ കിടാങ്ങൾക്ക്
    അദ്ഭുതം തോന്നിയതിൽ അതിശയമേ ഇല്ല!
</p>
<br/>
<p dir="ltr">
    ക്ലാസ്സ് തുടങ്ങി!
</p>
<p dir="ltr">
    ഒരു കഥ പറയാനുള്ള ആദ്യ വാക്ക് -
</p>
<p dir="ltr">
    "പണ്ട് പണ്ട്…….. "
</p>
<br/>
<p dir="ltr">
    പിൻബെഞ്ചിൽ നിന്ന് ഒരു കുട്ടി എഴുന്നേറ്റ്!
</p>
<p dir="ltr">
    "സാറിൻ്റെ പേര്? "
</p>
<p dir="ltr">
    വിനയപൂർവ്വമാണ് ചോദ്യം!
</p>
<p dir="ltr">
    "സിറ്റ് ഡൗൺ "
</p>
<p dir="ltr">
    കുട്ടി ഇരുന്നു!
</p>
<p dir="ltr">
    തമ്മിൽ പരിചയപ്പെടേണ്ടതായിരുന്നു !
</p>
<br/>
<p dir="ltr">
    അശോകൻ മാഷ് ഓരോ കുട്ടിയുടേയും പേര് ചോദിച്ചറിഞ്ഞു. ഒടുവിൽ തൻ്റെ പേര് പറഞ്ഞു:
</p>
<p dir="ltr">
    "ഞാൻ അശോകൻ "
</p>
<p dir="ltr">
    "രാജ്യം ത്യജിക്കാത്ത അശോകൻ ദ ഗ്രേറ്റ്‌,  അല്ലേ സർ ?"
</p>
<p dir="ltr">
    ആദ്യത്തെ ചോദ്യകർത്താവ് തന്നെ!
</p>
<p dir="ltr">
    ക്ലാസ്സ് നിറയെ ചിരി പടർന്നു.
</p>
<p dir="ltr">
    "രാജ്യവും രാജാധികാരവും എനിക്ക് സങ്കടകരമായിരുന്നു കുഞ്ഞേ, ചാരുലതേ! "
</p>
<p dir="ltr">
    അശോകൻ അവളുടെ പേര് നോട്ട് ചെയ്തിരുന്നു.
</p>
<br/>
<p dir="ltr">
    "പെരുവഴിയിൽ നില്ക്കുമി -
</p>
<p dir="ltr">
    പ്പൂവിനു പറയുവാ -
</p>
<p dir="ltr">
    നൊരു പാട് കാര്യങ്ങളുണ്ടോ?"
</p>
<br/>
<p dir="ltr">
    അശോകൻ ഒരു കവിത ചൊല്ലി ! കവിതയിൽ ആ നാടിൻ്റെ പേര്‌ വന്നു ഭവിച്ചത് കുട്ടികൾ
    അറിഞ്ഞില്ലെങ്കിലും ക്ലാസ്സ് നിശ്ശബ്ദമായി.
</p>
<br/>
<p dir="ltr">
    സ്കൂളിൽ കുട്ടികൾക്ക് യൂണിഫോമില്ല.
</p>
<p dir="ltr">
    ഒരു സാധാരണ ചീട്ടിത്തുണികൊണ്ടുള്ള പാവാടയും ബ്ലൗസും അണിഞ്ഞു വരുന്ന ചാരുലത
    വളരെ പാവപ്പെട്ട വീട്ടിലെ കുട്ടിയായിരുന്നു. ഒരു ചാരുലത തന്നെ.
</p>
<p dir="ltr">
    നല്ല മിടുക്കിയായ അവൾ തന്നെയായിരുന്നു എസ്.എസ്.എൽ .സി.ക്ക് ആ വർഷം സ്കൂളിൽ
    ഏറ്റവും കൂടുതൽ മാർക്ക് വാങ്ങിയ കുട്ടി.
</p>
<p dir="ltr">
    ക്ലാസ് ടീച്ചറായ അശോകൻ അവളുടെ വീട്ടിൽ ആദ്യമായി പോയത് രക്ഷിതാവിനോട് കുട്ടിയെ
    കോളേജിലയച്ചു പഠിപ്പിക്കേണമെന്ന് പറയാനായിരുന്നു.
</p>
<p dir="ltr">
    ചെറിയൊരു കുടിൽ !
</p>
<p dir="ltr">
    കഷ്ടപ്പാടിലും ഉത്സാഹിയും ഉല്ലാസവതിയുമായ കുട്ടി.
</p>
<br/>
<p dir="ltr">
    ചാരുലതയെ ഉന്നത പഠനത്തിന് വിട്ടിരുന്നുവോ? അറിയില്ല.
</p>
<p dir="ltr">
    അശോകൻ ആ വർഷം തന്നെ ട്രാൻസ്ഫർ വാങ്ങി കുഞ്ഞി
 മംഗലം ഹൈസ്കൂളിലേയ്ക്കു
    പോയിരുന്നു.
</p>
<p dir="ltr">
    ഇപ്പോഴിതാ രണ്ടാം തവണ ചാരുലതയുടെ വീട്ടിലേയ്ക്ക് പോകുന്നു !
</p>
<br/>
<p dir="ltr">
    മരണവീടല്ലെ. കുറച്ച് ആളുകളുണ്ട് കോലായിൽ !
</p>
<p dir="ltr">
    പണ്ടെത്തെ കുടിലല്ല. ഒരു നല്ല വീട് പൂർത്തിയാക്കാനുള്ള പ്രയത്നത്തിലായിരുന്നു
    അച്ഛനും മക്കളും! പാതിയേ എത്തിയുള്ളൂ. അപ്പോഴാണല്ലോ ഇരുപത് വയസ്സ് മാത്രം
    പ്രായുള്ള മകനെ നഷ്ടമായത്. രാഷട്രീയ കൊലപാതകം! രണ്ട് ആത്മസുഹൃത്തുക്കളാണ്
    വഴിയിൽ വെട്ടേറ്റ് മരിച്ചത്! അതിലൊന്നു് ചാരുലതയുടെയും ചന്ദ്രൻ്റേയും മകൻ!
</p>
<br/>
<p dir="ltr">
    ആ മുഖം പത്താം ക്ലാസ്സിൽ പിൻബെഞ്ചിലിരിക്കാറുള്ള ചാരുലതയുടേത് തന്നെയെന്ന്
    തോന്നിയിരുന്നു അശോകന്. അവൻ്റെ ഒരു വലിയ ഫോട്ടോ മാലയിട്ട് ചുമരിൽ തൂക്കിയത്
    കാണാം.
</p>
<br/>
<p dir="ltr">
    അപരിചിതനെക്കണ്ട് ആളുകൾ എഴുന്നേറ്റ്!
</p>
<p dir="ltr">
    അശോകൻ ഒരു മരക്കസേലയിലിരുന്നു.
</p>
<p dir="ltr">
    "ആരാ?"
</p>
<p dir="ltr">
    "ഞാൻ കുറച്ച് ദൂരേന്ന് ! അശോകമ്മാഷ് .ഇവിടുത്തെ ഹൈസ്കൂളിൽ ചാരുലതയുടെ
    ക്ലാസ്സ് മാഷായിരുന്നു."
</p>
<p dir="ltr">
    "ചായ ! "
</p>
<p dir="ltr">
    അശോകൻ ചായ വാങ്ങിക്കൂടിച്ചു.
</p>
<p dir="ltr">
    കോലായ വാതിൽ കടന്ന് വന്നു,ഒരു സ്ത്രീരൂപം!
</p>
<p dir="ltr">
    അവളുടെ മിഴികൾ തിളങ്ങി. ചാരുലത !
</p>
<p dir="ltr">
    തന്നേക്കാൾ പ്രായമുള്ളത് പോലെ തോന്നിച്ചു .
</p>
<br/>
<p dir="ltr">
    ചുരുണ്ട് നീണ്ട ചുമലോളമെത്തുന്ന മുടിയില്ലെങ്കിലും കഷണ്ടി കയറിയ തൻ്റെ മാഷിനെ
    അവൾ തിരിച്ചറിഞ്ഞു.
</p>
<br/>
<p dir="ltr">
    ഒട്ടും പ്രതീക്ഷിക്കാതെ അശോകൻ്റെ പാദം തൊട്ടു വന്ദിച്ചു ചാരുലത നിന്നു
    വിതുമ്പി!
</p>
<p dir="ltr">
    യുവാവായ, കുടുംബത്തിൻ്റെ ഏക ആശ്രയമായ മകൻ നഷ്ടപ്പെട്ട ആ അമ്മയുടെ കണ്ണുനീര്
    ഇറ്റ് വീണത് അശോകൻ്റെ ഹൃദയത്തിൽ!
</p>
<br/>
<p dir="ltr">
    ഓർമ്മകൾ ഉറങ്ങാത്ത തൻ്റെ ആദ്യ സ്കൂൾ ഗ്രാമത്തിൽ നിന്നും സന്ധ്യക്ക് മുന്നെ അവൻ
    ബസ്സ് കയറി!
</p>
<p dir="ltr">
    രാജ്യം ത്യജിച്ച അശോകൻ്റെ കൂടെ
</p>
<p dir="ltr">
    എന്നുമുണ്ടല്ലോ ദുഃഖത്തിൻ്റെ ഒരു സമ്രാജ്യം!
</p>
<br/><div id="D15">
<p dir="ltr">
    ചാരുലതയുടെ മനസ്സ് അത് മറന്നിരിക്കില്ല!
</p> </div>
<p dir="ltr">
   ..................
</p>
<br/>
<br/>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8>അപചയം</h8>  </li>
        </div>


<br/>
<br/>
<p dir="ltr">
    മാഷായിരുന്നെങ്കിലും അശോകനെ നാട്ടുകാര് മാഷേ എന്നു വിളിക്കാറില്ല. അപൂർവം ചിലർ
    ചിലപ്പോൾ അങ്ങനെ വിളിക്കും . ആദ്യം റവന്യൂവിലായിരുന്നല്ലോ ജോലി
    !പിന്നെ,മാഷായെങ്കിലും ഏഴു വർഷം നാട്ടിലില്ലായിരുന്നു.
</p>
<p dir="ltr">
    അതിനാൽ എല്ലാവർക്കും അവൻ അശോകൻ തന്നെ. കുട്ടിക്കാലത്ത് അശോഗോട്ടി
    എന്നായിരുന്നു വിളിച്ചിരിന്നത് !.ഇപ്പോഴും പലർക്കും അശോ ഗോട്ടി. ചില പ്പോൾ
    അശോഗോട്ടിമാഷ് !
</p>
<br/>
<p dir="ltr">
    അച്ചൂട്ടി അമ്പുട്ടി അപ്പൂട്ടി ബാപ്പൂട്ടി, ശിവോട്ടി ശങ്കരോട്ടി സുഗൂട്ടി,
    നാണൂട്ടി നാരൂട്ടി-അങ്ങനെ കുട്ടിപ്പേരൂകൾ നാട്ടിൽ മുഴുവനു മുണ്ട്. അശോകനിൽ
    എന്നുമൊരു കുട്ടിയുണ്ട് ,കുട്ടിക്കളിയും !
</p>
<br/>
<p dir="ltr">
    എന്തോ, അശോകന് ഇന്ന് നല്ല സന്തോഷം തോന്നി! ഇത് പതിവില്ല.
</p>
<p dir="ltr">
    മൂന്നു പേരമക്കളുണ്ട്. രാവിലെ മുതൽ കളിച്ചു കൊണ്ടിരിക്കന്ന അവരൊന്നിച്ച് മാവിൻ
    ചുവട്ടിലായിരുന്നു അശോകൻ ! കുട്ടികൾക്ക് ഊഞ്ഞാൽ കെട്ടിക്കൊടുത്തിട്ടുണ്ട്.
</p>
<p dir="ltr">
    അവൻ അതിൽ കയറിയിരുന്നു മെല്ലെ മെല്ലെ ആടാൻ തുടങ്ങി.
</p>
<br/>
<p dir="ltr">
    "ചാഞ്ചക്കം ചാഞ്ചക്കം
</p>
<p dir="ltr">
    ചന്തൂട്ടി മോനേ വാ !
</p>
<p dir="ltr">
    നവൂട്ടി മോനേ വാ'
</p>
<p dir="ltr">
    അഭിനൂട്ടി മോനേ വാ!
</p>
<p dir="ltr">
    ആൽവൂട്ടി മോനേ വാ!"
</p>
<br/>
<p dir="ltr">
    ആടുമ്പോൾ പാട്ട് പാടിക്കൊണ്ടിരുന്നു.
</p>
<p dir="ltr">
    "പ് ടോം"
</p>
<p dir="ltr">
    "അച്ഛാച്ഛാ മാങ്കൊമ്പ് പൊട്ടി.
</p>
<p dir="ltr">
    "അശോകൻ ധൃതിയിൽ താഴെയിറങ്ങി!
</p>
<p dir="ltr">
    ഒന്നും പറ്റിയില്ല.
</p>
<p dir="ltr">
    ആരെങ്കിലും കണ്ടു പോയോ എന്ന് നോക്കുമ്പോൾ -
</p>
<p dir="ltr">
    തീരെ പ്രതീക്ഷിക്കാതെ മനോഹരൻ മാഷ് വന്നിരിക്കുന്നു.
</p>
<br/>
<p dir="ltr">
    " ധൈര്യമായി എഴുതിക്കോളൂ!എന്തിനും പാർട്ടിയുണ്ട് പിന്നിൽ " എന്ന്
</p>
<p dir="ltr">
    പറഞ്ഞു തന്ന ആളാണ് വന്നിരിക്കുന്നത് !
</p>
<p dir="ltr">
    പണ്ട് പരിഷത്തിൻ്റെ വികലമായ ചില കാഴ്ചപ്പാടിനെ, പ്രത്യേകിച്ച്
</p>
<p dir="ltr">
    ഡി പി ഇ പി യെ അശോകൻ എതിർത്തിരുന്നു!
</p>
<br/>
<p dir="ltr">
    മാഷിനോട് ഇരിക്കാൻ പറഞ്ഞു.അകത്ത് പോയി ഷർട്ടെടുത്തണിഞ്ഞ്, അശോകൻ
    അദ്ദേഹത്തിൻ്റെ മുന്നിൽ ചെന്നു.
</p>
<p dir="ltr">
    " തിരക്കുണ്ട് എന്നാലും ഒന്ന് രണ്ട് കാര്യം! "
</p>
<p dir="ltr">
    " കുടിക്കാൻ?"
</p>
<p dir="ltr">
    "ഏയ് ഒന്നും വേണ്ടതില്ല "
</p>
<p dir="ltr">
    "പിന്നെ, വീക്കിലേലെ അശോകൻ്റെ ലഘു നോവൽ വായിക്കുന്നുണ്ട്, ധർമ്മ പട്ടണം"
</p>
<p dir="ltr">
    "സന്തോഷം "
</p>
<p dir="ltr">
    അനുരാധ ചായകൊണ്ടുവന്നു. മാഷ് നിഷേധിച്ചില്ല !
</p>
<p dir="ltr">
    "ചെറിയ അഭിപ്രായ വ്യത്യാസമുണ്ട്! ചർച്ചയായിട്ടുണ്ട് "
</p>
<p dir="ltr">
    അത് അശോകൻ പ്രതീക്ഷിച്ചതാണ്.
</p>
<p dir="ltr">
    "എന്തേ? "
</p>
<p dir="ltr">
    " അരയാക്കണ്ടിയെ ഇങ്ങനെ ബിംബവൽക്കേണ്ടിയിരുന്നില്ല. പാർട്ടി വിട്ടു പോയതല്ലേ,
    പിന്നെ ,പുറത്താക്കി! ശത്രു പാളയത്തിലെത്തി, ഇങ്ങോട്ട് ആഞ്ഞടിക്കയായിരുന്ന
    അരയാക്കണ്ടിയെ പൊറുപ്പിക്കാൻ പറ്റുമോ?"
</p>
<p dir="ltr">
    " എൻ്റേയുംചിലരുടേയും സൗഹൃദ ബന്ധം, എൻ്റെ ഫീലിംഗ്സ് ഞാനതിൽ
    രേഖപ്പെടുത്തി.അസത്യമായി ഒന്നുമില്ല. ഞാനറിഞ്ഞവ മാത്രം"
</p>
<p dir="ltr">
    അവൻ വിശദീകരിക്കാൻ ശ്രമിച്ചു.
</p>
<br/>
<p dir="ltr">
    "വേറൊരു കാര്യം സെപ്തംബർ സംഭവത്തിൽ പലരേയും ഉൾപ്പെടുത്തിയില്ല.''
</p>
<p dir="ltr">
    "അയ്യോ, മാഷേ, ഞാൻ ചരിത്രമെഴുതുകയല്ല .കഥയാണ് !
</p>
<p dir="ltr">
    എൻ്റെ മനസ്സിൽ നിറഞ്ഞു നില്ക്കുന്ന എൻ്റേതു മാത്രമായ ഓർമ്മകളാണ്. ഡാറ്റ
    ശേഖരിച്ചെഴുതാൻ തോന്നിയിട്ടേയില്ല. ഡാറ്റ വന്നാൽ പിന്നെ കഥയല്ലാതായിപ്പോകും
</p>
<p dir="ltr">
    കഥയുടെ കഥ കഴിയും"
</p>
<p dir="ltr">
    "അശോകൻ പണ്ടേ നമ്മുടെ ഉറച്ച അനുഭാവിയാണ്. കോളേജിൽ വിദ്യാർത്ഥി സംഘടനയുടെ
    പ്രവർത്തകൻ, സ്ഥാനാർത്ഥിയൊക്കെ ആയിരുന്നല്ലോ. നന്നായോർക്കുന്നുണ്ടു ഞാൻ!
    മന്ത്രി ബാലചന്ദ്രൻ്റെ ഉറ്റസുഹൃത്തായിരുന്നില്ലേ?"
</p>
<p dir="ltr">
    "അതെയതെ, കോളേജിലങ്ങനെയായിരുന്നു. ഇപ്പോഴുമില്ല മാറ്റമേറെ "
</p>
<p dir="ltr">
    "ഒരു പ്രധാന കാര്യം. ചാരുലത എന്ന അദ്ധ്യായം ! രാഷട്രീയ കൊലപാതകത്തെ
    സ്പർശിക്കുമ്പോൾ മറ്റുള്ളവർ ചെയ്യുന്ന കൊടും ക്രൂരതകൾ കാണേണ്ടേ ?"
</p>
<p dir="ltr">
    "നമ്മളും അങ്ങനെയാവാമോ!
</p>
<p dir="ltr">
    പ്രത്യേക പാർട്ടിയെപ്പറ്റി ഞാനതിൽ പറയുന്നില്ല! പൊലിഞ്ഞു പോകുന്ന ജീവൻ്റെ
    എണ്ണം പല പാർട്ടികളിലുംഏറിയും കുറഞ്ഞുമുണ്ടാകാം! ഞാനനുഭവിച്ച വേദന, ഒരമ്മയുടെ
    കണ്ണീർ കണ്ടപ്പോൾ തോന്നിയ വേദന! മക്കളെ നഷ്ടമാകുന്ന എല്ലാ അമ്മമാരുടേയും
    വേദനയാണ് അത് . അമ്മയുടെ കണ്ണീര് !"
</p>
<p dir="ltr">
    അശോകൻവ്യക്തത വരുത്താൻ നോക്കി!
</p>
<br/>
<p dir="ltr">
    "എന്നാലും ഷാർപ്പാവാതെ ശ്രദ്ധിക്കണം. അത്രയേയുള്ളൂ. ശത്രുവിനുള്ള വടിയാവരുത്
    !"
</p>
<p dir="ltr">
    " ശ്രദ്ധിക്കാം"
</p>
<p dir="ltr">
    ദേവന്ദ്രൻ മാഷ് കാര്യം ഉൾക്കൊള്ളുന്ന പോലെ തോന്നി.
</p>
<br/>
<p dir="ltr">
    "അരയാക്കണ്ടിയെക്കുറിച്ച് എഴുതിയതൊക്കെ സത്യമാണ്. ഔദ്യോഗിക പദവയിലിരുന്നു
    കൊണ്ട് എനിക്കത് പറഞ്ഞു കൂടാ! സർഗ്ഗ വൈഭവം സംഘടനയ്ക്ക്
    മുതൽക്കൂട്ടാകണമെന്നാണു് എന്നും ഞങ്ങളുടെ ആറ്റിറ്റ്യൂഡ് !"
</p>
<p dir="ltr">
    മാഷ് എഴുന്നേറ്റു.
</p>
<p dir="ltr">
    രോഷം അയഞ്ഞു.സൗമ്യനായി.പിന്നെയും പറഞ്ഞു:
</p>
<p dir="ltr">
    "എനിക്കുമുണ്ട് വിമർശനമൊക്കെ അശോകാ! പ്രകടിപ്പിക്കാറില്ല.അതിൽ കാര്യമില്ലല്ലോ"
</p>
<br/>
<p dir="ltr">
    അദ്ദേഹം പോകാനൊരുങ്ങി.
</p>
<p dir="ltr">
    നിരാശ കലർന്ന ശബ്ദം:
</p>
<p dir="ltr">
    " സങ്കടമുണ്ട് അശോകാ, വിശാല മാനവ സ്നേഹമൊക്കെ ഇല്ലാതാവുകയാണ് . ഇങ്ങനെയാണ്
    നമ്മുടെ പാർട്ടിയുടെ പോക്കെങ്കിൽ
</p>
<p dir="ltr">
    എം എൻ .വിജയൻ പറഞ്ഞതാണ് ശരി.
</p>
<p dir="ltr">
    'പാർട്ടി ഉണ്ടാകും | ജനങ്ങൾ ഉണ്ടാകില്ല '
</p>
<p dir="ltr">
    പതിനായിരക്കണക്കിന് സ്ഥാപനങ്ങളുണ്ടല്ലോ. അതിലെ ജീവനക്കാരും ബന്ധുക്കളും
    അനുബന്ധക്കാരും ഉണ്ടാകും. അതിനാൽ പാർട്ടി നില നിന്നേയ്ക്കാം!
</p>
<p dir="ltr">
    പുതു യുവാക്കൾ മുന്നോട്ട് വരുന്നുണ്ട് പക്ഷെ, മിക്കവരുടേയും ഉള്ളിൽ ജോലി
    മോഹമാണു്.  എന്നാലും നമ്മുടെ പാർട്ടി വേണല്ലോ സഖാവേ,  
ശരി പിന്നെക്കാണം"
</p>
<br/>
<p dir="ltr">
    മനോഹരൻ മാഷ് പോയപ്പോൾ അശോകന് അദ്ഭുതം തോന്നി.ഇയാൾ ഇത്രയും വിശാല
    കാഴ്ചപ്പാട് ഉള്ളയാളോ! മറ്റുള്ള പ്രവർത്തകരെ പോലെയല്ല. പാർട്ടിയെക്കൊണ്ടു നേടാൻ ശ്രമിച്ചിട്ടില്ല. അതിൻ്റെ ആവശ്യം തോന്നിയിരിക്കില്ല. സെൻറർ
    ഗവർമ്മണ്ടിൽ ഉയർന്ന തസ്തികയിൽ നിന്ന് പിരിഞ്ഞ ആൾ! ഉയർന്ന പെൻഷൻ! പാർട്ടിക്ക്
    അഭിമതനാണ്, ഇന്നും !
</p>
<br/>
<p dir="ltr">
    അഹങ്കാരമില്ല. താൻ മാത്രം ശരി എന്ന ധാർഷ്ട്യമില്ല! ഇത്തരക്കാരല്ലേ പാർട്ടിയിൽ
    വേണ്ടത്!
</p>
<br/>
<p dir="ltr">
    ഇത് കഥയിൽ ഉൾപ്പെടുത്തണോ! സംശയമായി!
</p>
<br/> <div id="D16">
<p dir="ltr">
    അശോകൻ്റെ മനസ്സ് പിന്നെയും വൈബ്രേറ്റ് ചെയ്യാൻ തുടങ്ങി. അത് പിന്നെയും
    മേഘാവൃതമാകയായി.
</p> </div>..................
<br/>
<div class="section-title1 " data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> ഷെൽട്ടർ!</h8>  </li>
        </div>


<br/>
<br/>
<p dir="ltr">
    ഇന്നും ഇവിടെ ഹർത്താലാണ്. കടകളെല്ലാം അടഞ്ഞുകിടക്കുന്നു. വാഹനങ്ങളോടുന്നില്ല.
    റോഡുകളെല്ലാം വിജനം.
</p>
<p dir="ltr">
    പണ്ട് ശാന്തിമന്ത്രം ഉണർന്നിരുന്ന ധർമ്മ പട്ടണവും അശാന്തിയുടെ നിഴലിലാണ്.
</p>
<p dir="ltr">
    പൂർവാധികം ഗംഭീരമായിരുന്നു, ഈ വർഷവും അണ്ടലൂർ മഹോത്സവം ! പൊൻമുടിയുടെ മുൻപിൽ
    തിരുമുറ്റത്ത് സകല രാഷ്ട്രീയ സംഘർഷങ്ങളും മറക്കുന്ന ഒരു ജനസമൂഹം !
</p>
<p dir="ltr">
    ഉത്സവം കഴിഞ്ഞിൻ്റെ ആലസ്യത്തിലാണ് ഗ്രാമം!
</p>
<br/>
<p dir="ltr">
    ഏറെ അകലത്തിലല്ലാത്ത പൊന്ന്യംഗ്രാമം!പ്രശസ്തമാണല്ലോ പൊന്ന്യത്തങ്കം !
    വടക്കൻപാട്ടിലെ അങ്കക്കലി തിളച്ചുമറിയുന്ന വീര്യവുമായി തച്ചോളി ഒതേനൻ കതിരുർ
    ഗുരുക്കളുമായി ഏറ്റുമുട്ടിയ പൊന്ന്യം!
</p>
<br/>
<p dir="ltr">
    പൊന്ന്യം ഇപ്പോഴും അങ്കത്തിൻ്റെ സ്മരണകൾ പുതുക്കുന്നു !
</p>
<br/>
<p dir="ltr">
    പുതു പോരാളികൾ പൊയ്‌ത്തിൻ്റെ വാർഷികാഘോഷങ്ങൾ നടത്തുന്ന, പുതുക്കിപ്പണിത
    അങ്കത്തറയുടെ സമീപത്ത് ബോംബ് സ്ഫോടനം!.
</p>
<br/>
<p dir="ltr">
    ശത്രുസംഹാര യജ്ഞത്തിനൊരുങ്ങി സ്റ്റീൽ ബോംബ് നിർമ്മാണം! അബദ്ധത്തിൽ ബോംബുകൾ
    പൊട്ടിച്ചിതറി അഞ്ചു യുവാക്കൾ ജീവച്ഛവങ്ങളായി. രണ്ടാളുകളുടെ കൈകൾ അറ്റുപോയി.
    നാട് വീണ്ടും കൊലശ്ശേരിയാകുമോ!
</p>
<br/>
<p dir="ltr">
    പാർട്ടികൾ പരസ്പരം പഴിചാരി .
</p>
<p dir="ltr">
    മൂന്നു പാർട്ടികളും ഹർത്താലിന് ആഹ്വാനം ചെയ്തു..
</p>
<p dir="ltr">
    രാഷ്ട്രീയ വിവാദങ്ങളിൽ ഇല്ല അശോകന് ഇപ്പോൾ താല്പര്യം!
</p>
<p dir="ltr">
    സ്നേഹതീരങ്ങളിലേയ്ക്കുള്ള യാത്രയിലാണവൻ.ശാന്തിതീരമാണ് ലക്ഷ്യം!
</p>
<br/>
<p dir="ltr">
    അശോകൻ അന്തോളി തൻ്റെ പ്രിയപ്പെട്ട ബസ് ഷെൽട്ടറി ലിരുന്നു ചിന്തകളെ മേയാൻവിട്ടു
    !
</p>
<br/>
<p dir="ltr">
    "സഖാവ് അരയാക്കണ്ടി അച്ചുതൻ സ്മാരക ഷെൽട്ടർ " മാഞ്ഞു.
</p>
<br/>
<p dir="ltr">
    ഷെൽട്ടർ പുതുപെയിൻ്റിൽ വിളങ്ങി. ഇനി മറ്റൊരു പേര് വരുംവരെ ,ഒരു
</p>
<p dir="ltr">
    വർഷം ബസ് ഷെൽട്ടറിൻ്റെ വിശാലമായ നെറ്റിത്തടത്തിൽ:
</p>
<p dir="ltr">
    " പ്രൊഫസർ എം എൻ.വിജയൻ സ്മാരക ബസ്സ് ഷെൽട്ടർ "
</p>
<br/>
<p dir="ltr">
    ധർമ്മ പട്ടണത്തിൻ്റെ ഹൃദയം ആ മഹാനെ ആദരിക്കുന്നു.
</p>
<br/>
<p dir="ltr">
    ഹർത്താലിൻ്റെ നേരിയ ഭീതിയിലും ആ പേര് അശോകന് ആഹ്ലാദം പകർന്നു. അവന് ആവേശം
    തോന്നി.
</p>
<p dir="ltr">
    അവൻ വേഗം വീട്ടിലേയ്ക്ക് നടന്നു.
</p>
<p dir="ltr">
    ധർമ്മ പട്ടണത്തിൻ്റെ മക്കൾ മൗനമായി,സൗമ്യമധുരമായി തന്നോട് പറയുന്നുണ്ട്:
</p><div id="D17">
<p dir="ltr">
    " അശോകാ, എഴുതൂ, നമ്മുടെ കഥകൾ എഴുതൂ.അത് എഴുതേണ്ടവൻ നീയാണ് "
</p> </div>
<p dir="ltr">
   ..................
</p>
<br/>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> കടലിൻ്റെ മാറിൽ</h8>  </li>
        </div>


<br/>
<br/>
<p dir="ltr">
    "പണ്ട് പണ്ട്! "
</p>
<p dir="ltr">
    ഇതിഹാസകാരൻ്റെ വാക്കിനെ ഓർത്തുകൊണ്ട് അശോകൻ അന്തോളി കഥയെഴുതാനിരുന്നു!
</p>
<p dir="ltr">
    അയാളുടെ വിരൽത്തുമ്പിൽ അക്ഷരങ്ങൾ പിന്നെയും വാക്കുകളായി. വാക്കുകളിൽ കാലങ്ങൾ
    പുനർജ്ജനിക്കാൻ വെമ്പി!
</p>
<p dir="ltr">
    (ഹോ! പുനർജ്ജനി -പഴയ വാക്ക്! എന്നാലും ഒന്നങ്ങ് കിടക്കട്ടെ!)
</p>
<br/>
<p dir="ltr">
    മാനത്ത്,മനസ്സിൻ്റെ മാനത്ത് മലർപ്പൊടികളായി ചിന്താശകലങ്ങൾ മിന്നിത്തിളങ്ങി.
</p>
<br/>
<p dir="ltr">
    പണ്ട് പണ്ട്! ........
</p>
<p dir="ltr">
    അശോകൻ സ്വയം അവനിലൂടെ എഴുതുകയാണ്:
</p>
<p dir="ltr">
    അശോകനായ ഞാൻ ജനിച്ചിരുന്നില്ല! എൻ്റെ അമ്മ ജാനു ജനിച്ചിട്ടില്ല!
</p>
<p dir="ltr">
    ഗോവിന്ദാമ്മാമനും അദ്ദേഹത്തിൻ്റെ അമ്മാമൻ ഒതേനൻ അമ്മാമനും ഒതേനൻ അമ്മാമൻ്റെ
    അമ്മാമൻ അന്തോളി ചിണ്ടനമ്മാമൻ പോലും ജനിച്ചിരുന്നില്ല.
</p>
<br/>
<p dir="ltr">
    ആയിരമായിരം കൊല്ലങ്ങൾക്കു് മുമ്പ് :
</p>
<p dir="ltr">
    അങ്ങ് ദൂരെ ദൂരെ,കിഴക്ക് കിഴക്കുള്ള വയൽ നാട്ടിലെ മലമുകളിൽ നിന്ന്,
    മലയിടുക്കിൻ്റെ കൽപ്പാദം തൊട്ട് നമിച്ച് കണ്ണവം കാടിൻ്റ കനിവൂറും കരളിൽ നിന്ന് , ഒരാദിവാസി വന കന്യക യാത്ര പുറപ്പെട്ടു!
</p>
<br/>
<p dir="ltr">
    നിറമാറിൽ നിറയെ കല്ലുമാലയണിഞ്ഞ്, ചന്ദന കളഭം മെയ്യിലണിഞ്ഞ്, കിലുങ്ങിക്കൊഞ്ചും
    പാദസരമണിഞ്ഞ്, വനദേവതമാരുടെ അനുഗ്രഹം വാങ്ങി, പാട്ടിൽ പറയും കാണാക്കണവനെയും
    തേടി, മനം കണ്ട കണവൻ്റെ കരവലയവും തേടിയുള്ള മംഗള മഹായാനം!
</p>
<br/>
<p dir="ltr">
    മുളങ്കാടിനോട് കിന്നാരം പറഞ്ഞ്, മുളന്തണ്ടിൽ സ്വര മധുരം നിറച്ച്
    കളമൊഴിയുതിർക്കും കാടിൻ്റെ മകളവൾ, പൂത്തുലയും വെൺ തേക്ക് തരുക്കളെ തൊട്ടു
    തലോടി മേടുകളിറങ്ങി ........:
</p>
<br/>
<p dir="ltr">
    മലനാടും ഇട നാടും കടന്ന്, ദൂരമായിരം കാതവും താണ്ടി, ലക്ഷ്യമെത്താറായപ്പോൾ
    രണ്ടു കൈകകളായി മാറി, കൈകൾ രണ്ടും നീട്ടി, കുതിച്ചു പാഞ്ഞ് ,കാലമേറെയായി
    കാത്തുകഴിയും കണവൻ്റെ വിരി മാറിലേക്ക് ചെന്നു പതിച്ചു.
</p>
<p dir="ltr">
    കര കാണാസ്നേഹം ഹൃദയത്തിൽ നിറച്ച കടൽ അവളെ വാരിപ്പുണർന്നു!
</p>
<br/>
<p dir="ltr">
    ആദ്യ സംഗമത്തിൻ്റെ മധുരത്തളർച്ചയിൽ നിന്നും ഉണർന്നപ്പോൾ ,തന്നിൽ ലയിച്ചു
    ചേർന്ന അവളോട് കൺകണ്ട കണവൻ ചോദിച്ചു:
</p>
<p dir="ltr">
    "എൻ്റെ പൊന്നേ, എന്നിൽ നിന്നും നിനക്കെന്തു വരമാണ് വേണ്ടത് ?"
</p>
<p dir="ltr">
    കണവൻ്റെ കരുണാർദ്രമായ മിഴികളിൽ നോക്കാൻ മടിച്ച് ലജ്ജാവതി ,വനസുന്ദരി തല
    താഴ്ത്തി !
</p>
<p dir="ltr">
    "ഹേയ്, പേടിയേ വേണ്ട, ചോദിച്ചോളൂന്ന് "
</p>
<p dir="ltr">
    മന്ദ്ര മധുരമായ കള കളാരവുയർന്നു:
</p>
<p dir="ltr">
    '' കാലമുള്ള കാലം വരെ നമ്മളിങ്ങനെ പിരിയാതെ കഴിയണം"
</p>
<p dir="ltr">
    "വേറെയില്ലേ മോഹമൊന്നും?"
</p>
<p dir="ltr">
    "ഒരു കുഞ്ഞുമോഹം കൂടിയുണ്ട്"
</p>
<p dir="ltr">
    "ഉം കേൾക്കെട്ടേന്ന് "
</p>
<p dir="ltr">
    ".നമ്മൾക്കൊന്ന് എൻ്റെ അമ്മ വീട്ടിൽ പോണം"
</p>
<br/>
<p dir="ltr">
    കടൽ തൻ്റെ പ്രിയപ്പെട്ടവളെ, കളവാണിപ്പുഴയെ ഒന്നുകൂടി വാരിപ്പുണർന്ന് പരസ്പരം
    ലയിച്ച്,  വേലിയേറ്റമായി അലകളുയർത്തി വടക്ക് -കിഴക്കോട്ടേയ്ക്ക് ഒഴുകാൻ
    തുടങ്ങി!
</p>
<br/>
<p dir="ltr">
    തുടക്കത്തിൽ രണ്ടു കൈവഴിളായി രണ്ടു കാതം ദൂരം പിന്നിട്ട് ! പിന്നെ ഒന്നായിച്ചേർന്ന് നാടായ നാടുകളെല്ലാം കടന്ന്, നാട്ടിലെങ്ങും ജലസമൃദ്ധി പകർന്ന്, എട്ട് യാമം കഴിഞ്ഞ് വേലി യിറക്കമായി പടിഞ്ഞാട്ട് തിരിച്ചൊഴുകി കടൽ പിന്നെയും
    കരകളെ തലോടി!
</p>
<br/>
<p dir="ltr">
    പുഴയും കടലും ഒന്നായിച്ചേർന്ന് ; വേലിയേറ്റവും വേലിയിറക്കവുമായി സഞ്ചാരമിങ്ങനെ നിരന്തരം തുടർന്നു.
</p>
<br/>
<p dir="ltr">
    കടന്നു പോയി കാലങ്ങളേറെ!
</p>
<p dir="ltr">
    പുഴയുടെ ഇരുകരകളിലും ജനങ്ങൾ തിങ്ങിപ്പാർത്തു തുടങ്ങി !
</p>
<p dir="ltr">
    നാടിൻ്റെ നാമങ്ങൾ ചേർത്തു ജനങ്ങൾ പുഴയെ പല പല ഭാവങ്ങളിൽ ഹൃദയത്തിൽ
    വരച്ചുവെച്ചു.
</p>
<br/>
<p dir="ltr">
    പേര് ചേർത്തു കൊണ്ട് വിവരിച്ചെങ്കിൽ പുഴയുടെ വരവ് ഇങ്ങനെ പറഞ്ഞേനെ:
</p>
<br/>
<p dir="ltr">
    കിഴക്ക് കണ്ണവം കാട് കടന്ന പുഴ കൊട്ടിയൂർ പുഴയായി. കൊട്ടിയൂർ പുഴ
    കൈതേരിയിലെത്തി പിന്നെ വട്ടോളിപ്പുഴയായി, മെരുവമ്പായിലെത്തി! നീർ വേരിയും
    വട്ടിപ്രം-- കീഴല്ലൂരും കടന്നു് വേങ്ങാട്ടെത്തി അഞ്ചരക്കണ്ടി പുഴയായി പുതുവേഷം
    ധരിച്ച് പുകൾപെറ്റ സുന്ദരിയായി. ഓടക്കാടെത്തി മുളന്തണ്ടൊന്ന് പിഴുതെടുത്ത്
    അതിൽ ജീവശ്വാസം നിറച്ച് പാട്ടും പാടി, ഉല്ലാസവതിയായി മമ്പറം മണ്ണിനോട് ചേർന്നു
    കുതറിത്തെറിച്ച്, ഇടക്കടവിലൊരു നിമിഷം വിശ്രമിച്ച്, പാറപ്പുറത്തിരുന്നു ചില
    കിനാവുകളും കണ്ട്, മമ്മാക്കുന്നിലെത്തി!
</p>
<br/>
<p dir="ltr">
    നേരത്തെ പറഞ്ഞ പോലെ അവിടെ വെച്ചല്ലോ പുഴയഴക് രണ്ടായി പിരിഞ്ഞതും പൂർവാധികം
    ശക്തിയാർജിച്ചതും‌.
</p>
<br/>
<p dir="ltr">
    അതിലൊരു തടിനീ ഭാഗം അണ്ടലൂർ പുഴയായി
</p>
<p dir="ltr">
    കാളീദേവിയെ വന്ദിച്ച് വലിയകുന്നിൻ്റെ കിഴക്കെ താഴ് വരയിലൂടെ കടലിൽ പതിച്ചു.
</p> <div id="D18">
<p dir="ltr">
    രണ്ടാം ഭാഗം കുളം കടവും കൂടക്കടവുമായി വലിയകുന്നിൻ്റെ പടിഞ്ഞാറെ താഴ് വരയിലൂടെ
    കുതിച്ചൊഴുകി കടലിൻ്റെ മാറിൽ ചെന്നു ചേർന്നു!
</p> </div>
<p dir="ltr">
  ..................
</p>
<br/>
<br/>

<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> മരതക ദ്വീപ്</h8>  </li>
        </div>


<br/>
<p dir="ltr">
    അറബിക്കടലിൻ്റെയും പുഴകളുടെയും കരവലയത്തിൽ ഒരു ദ്വീപ് ! അതിൽ
    ചെങ്കൽപ്പാളികളെയും കരിങ്കൽപ്പാളികളേയും ഇളളിലൊതുക്കി നാല് കുന്നുകൾ!
</p>
<br/>
<p dir="ltr">
    കടലും പുഴയും കുന്നുകളെത്തഴുകി ഒഴുകി ! മണലും മണ്ണും നിറഞ്ഞ് ചതുപ്പ് നിലങ്ങൾ,
    കരപ്പറമ്പുകൾ തെളിഞ്ഞു വന്നു! കടലും പുഴയും കൊണ്ടുവന്ന വിത്തുകളെ കരളിൽ
    ഏറ്റുവാങ്ങി സസ്യജാലങ്ങൾ വളർന്നു. ഫലവൃക്ഷ സമൃദ്ധിയിൽ മരതക ദ്വീപ് മനോഹരിയായി!
</p>
<br/>
<p dir="ltr">
    കേട്ടറിഞ്ഞ് കേട്ടറിഞ്ഞ് മലവേടരെത്തി, മലയരെത്തി!
</p>
<p dir="ltr">
    കുറുമരെത്തി,കുറവരെത്തി!
</p>
<p dir="ltr">
    പണിയെരെത്തി,പാണന്മാരെത്തി!
</p>
<br/>
<p dir="ltr">
    ചതുപ്പ് നിലങ്ങൾ കൃഷിയിടങ്ങളായി. ചാമയും ചമ്പാവുനെല്ലും ആനക്കോടൻ നെല്ലും
    അറകളിൽ നിറഞ്ഞു!
</p>
<p dir="ltr">
    മത്സ്യ സമ്പത്ത് പ്രധാന വിഭവമായി.
</p>
<br/>
<p dir="ltr">
    തെങ്ങുകൾ പീലി വിടർത്തി. മാറിടങ്ങൾ, ഇളനീർക്കുടങ്ങൾ കാട്ടി ദ്വീപ് വാസികളെ
    മേലോട്ടേക്ക് വിളിച്ചു സത്കരിച്ചു.
</p>
<br/>
<br/>
<p dir="ltr">
    നാനാ ദിക്കുകളിലുമെത്തി ദ്വീപിൻ്റെ മഹിമ!
</p>
<br/>
<p dir="ltr">
    കന്നുകാലിക്കൂട്ടങ്ങളേയുംതെളിച്ച് ആര്യന്മാർ വന്നു. ഭ്രഷ്ടരാക്കപ്പെട്ടവർ -
    തീയ്യർ വന്നു!
</p>
<p dir="ltr">
    തെങ്ങിൻ്റെ പുത്തൻ കുലകളെ കുരുന്നോലകൊണ്ട് വരിഞ്ഞുമുറിക്കി, കൊലോട്ട് കോലോണ്ടടിച്ചു, ചെത്തിവെച്ചു.
</p>
<p dir="ltr">
    പാനികളിലും ചെരപ്പക്കുറ്റികളിലും മധുരക്കള്ള് നിറഞ്ഞു.
</p>
<p dir="ltr">
    സുരലോകം മരതക ദ്വീപിൽ ആകാശക്കുട നിവർത്തി!
</p>
<br/>
<p dir="ltr">
    കല്പ വൃക്ഷം നിറഞ്ഞ ഹരിതകാന്തി തേടി, സുര മധുരം തേടി തമിഴക മക്കൾ സംഘമായെത്തി.
</p>
<br/>
<p dir="ltr">
    ദ്വീപ് ജനവാസ നിബിഡമായി. ഊരുകൾ രൂപപ്പെട്ടു.
</p>
<p dir="ltr">
    വലിയ കുന്നിൻ്റെ വടക്കേ ഭാഗത്ത് രണ്ടു കുന്നുകളുടെ പാർശ്വ ഭാഗങ്ങൾ മേലെ ഊരായി
    മാറി!
</p>
<br/>
<p dir="ltr">
    വലിയ കുന്നിനും മേലൂരിനുമിടിയിൽ ഏറെയും താമരക്കുളങ്ങളും വെള്ളാമ്പൽപ്പൊയ്കകളും
    ചിത്രകംബളം വിരിച്ച ചതുപ്പ് നിലങ്ങൾ!
</p>
<br/>
<p dir="ltr">
    ആമ്പൽ പൂവിൻ്റെ നാട് തണ്ടലരിൻ്റെ നാട്, അണ്ടലർപ്പൊയ്കകളുടെ നാട് അണ്ടലൂര് !
</p>
<br/>
<p dir="ltr">
    കാറ്റിൻ്റെ ചിറകിലേറി വനദേവതമാർ താണിറങ്ങി!
</p>
<p dir="ltr">
    മയിൽപ്പുറമേറി മലദൈവങ്ങൾ എഴുന്നള്ളി!
</p>
<p dir="ltr">
    അടുക്കി വെച്ച ചെറിയ ഉരുളൻ കല്ലിൻ്റെ നെറുകയിൽ അന്തിത്തിരി നാളമായി തെളിഞ്ഞു
    കത്തി ദൈവങ്ങൾ ആശ്വാസംപകർന്നു!
</p>
<br/>
<p dir="ltr">
    തറവാടുകളും, ഇല്ലങ്ങളും രൂപം കൊണ്ടു! തറവാട്ട് കാരണവന്മാർ
</p>
<p dir="ltr">
    കൊട്ടിലകക്കോലായകളിൽ ഇരുന്നു നാട്ടാരുടെ കുന്നായ്മകൾക്ക് പരിഹാരം കണ്ടെത്തി!
</p>
<br/>
<p dir="ltr">
    ദൈവങ്ങൾ കാവുകളിൽ കുടിയിരുത്തപ്പെട്ടു.
</p>
<p dir="ltr">
    കാഞ്ഞിരമരങ്ങൾക്കും ഇലഞ്ഞിമരങ്ങൾക്കും ആല് മരങ്ങൾക്കും നടുവിൽ, അരയാൽ മരത്തിനു
    കീഴിൽ അണ്ടലൂരിൽ ഒരു കാവ്' ഉയർന്നു. അണ്ടലൂർ കാവ് !
</p>
<br/>
<p dir="ltr">
    ഓല മേഞ്ഞ ആരൂഢത്തിൽ ചെറിയൊരു വെള്ളോട്ട് വിളക്കിൽ ദീപം തെളിഞ്ഞു!.
</p>
<br/>
<p dir="ltr">
    ഭൂസുരന്മാർ താന്ത്രിക വിദ്യയുമായി നാടിനെ കാൽക്കീഴിലൊതുക്കാനുള്ള നിഗൂഢ
    മന്ത്രങ്ങളിൽ രമിച്ചു !
</p>
<br/>
<p dir="ltr">
    അവരുടെ ആധിപത്യ ശീലം പത്തി വിടർത്താൻ തക്കം പാർത്തു!
</p>
<br/>
<p dir="ltr">
    യാഗാദി കർമ്മങ്ങളിലൂടെ ഭയപ്പെടുത്തി അദ്ധ്വാന വർഗ്ഗത്തിനു മേൽ അധീശ്വത്വം
    ഉറപ്പിക്കാനുള്ള ആരണന്മാരുടെ ആഗ്രഹം വിജയത്തിലെത്തിയില്ല!
</p>
<br/>
<p dir="ltr">
    ബലിതർപ്പണങ്ങൾ ദ്വീപ് മക്കളെ തളർത്തിയില്ല!
</p>
<br/>
<p dir="ltr">
    ……. ബോധിസത്വൻ്റെ വചനങ്ങൾ ആവാഹിച്ചവർ അന്തണന്മാരുടെ അന്ത്യം കുറിച്ചു!
</p>
<br/>
<p dir="ltr">
    എത്രയോ ജന്മാന്തരങ്ങളിലൂടെ സഞ്ച്രരിച്ച് ഉത്തര ഭാരതത്തിൽ ഉദിച്ചുയർന്നു, ഒരു
    ശുഭ്ര താരകം!
</p>
<br/>
<p dir="ltr">
    രണ്ടായിരത്തഞ്ഞൂറ് ആണ്ടുകൾക്ക് മുമ്പ് കപില വസ്തുവിലെ ശുദ്ധോധന രാജാവിനൊരു ഓമന
    പുത്രൻ!
</p>
<br/>
<p dir="ltr">
    സിദ്ധാർത്ഥ രാജകുമാരൻ! ആ മൃദുല പാണി കനക കിരീടം തഴെ വെച്ചു. ഭിക്ഷാപാത്രം
    കൈയ്യിലേന്തി!
</p>
<br/>
<p dir="ltr">
    ജീവ പ്രപഞ്ചത്തിൻ്റെ ആകുലതകൾ അഖിലവും ആഹരിച്ചു, ബോധോദയത്തിലെത്തിയ ഗൗതമ
    ബുദ്ധൻ!
</p>
<p dir="ltr">
    ജിനദേവൻ്റെ ധർമ്മര ശ്മികൾ പതിനായിരം കാതങ്ങൾ ദൂരം പിന്നിട്ട് അറബിക്കടലിൻ്റെ
    തീരത്ത് മരതക ദ്വീപിൻ്റെ നെറുകയിൽ ഉമ്മ വെച്ചു.
</p>
<br/>
<p dir="ltr">
    വലിയ കുന്നിലും താഴ് വരയിലും കടൽത്തീരത്തും ഉപദ്വീപിലും ബോധിസത്വൻ്റെ ശിഷ്യർ,
    ഭിക്ഷുക്കൾ, മുനിമാർ കുടിൽ കെട്ടി ശാന്തി മന്ത്രങ്ങളിൽ മുഴുകി!
</p>
<br/>
<p dir="ltr">
    ഭിക്ഷാ പാത്രവുമായി അവർ ആഹാരം തേടി ദ്വീപ് വാസികളുടെ ഓലപ്പുരകളിലെത്തി.
</p>
<p dir="ltr">
    "ധർമ്മം ശരണം ഗച്ഛാമി " മന്ത്രങ്ങളുരുവിട്ടു.
</p>
<br/>
<p dir="ltr">
    അവിലും മലരും ചെറുപഴങ്ങളും സ്വീകരിച്ച് ഭിക്ഷുക്കൾ അനുഗ്രഹം ചൊരിഞ്ഞ് ! അവർ
    ധർമ്മക്കാരായി!
</p>
<br/>
<p dir="ltr">
    നാട് ആ ദയാവായ്പിനെ ഹൃ ദയത്തിലേറ്റുവാങ്ങി.
</p>
<p dir="ltr">
    അതിഥികൾ ദേവന്മാരായി.
</p>
<br/>
<p dir="ltr">
    ഭിക്ഷുക്കളുടെ കുടിലുകൾ മoങ്ങളായി, സത്രങ്ങളായി!
</p>
<br/>
<p dir="ltr">
    മഠങ്ങളിലെത്തി ദ്വീപ് നിവാസികൾ നവ ധാന്യങ്ങളും പഴങ്ങളും ഇളനീരും കാഴ്ചവെച്ചു
    വണങ്ങി!
</p>
<br/>
<p dir="ltr">
    വഴിയാത്രികർക്കും മറ്റും അവിടെ ദാന ധർമ്മങ്ങൾ പതിവായി !
</p>
<p dir="ltr">
    ധർമ്മക്കാരുടെ മഠം ധർമ്മത്തിൻ്റെ ഇടമായി! പരിസരം ധർമ്മ പട്ടണമായി!
</p>
<br/>
<p dir="ltr">
    അവിലും മലരും പഴവും ഇളനീരും ഉത്സവാഘോഷ ദിനങ്ങളിൽ ഇവിടുത്തെ ജനങ്ങളുടെ ദിവ്യ
    ഭക്ഷണമായി! അവ നിർമ്മാല്യമായി.
</p>
<p dir="ltr">
    ഉപവാസവും ആചാരമായി. നവ സംസ്കാരം ധർമ്മ പട്ടണത്തിൽ പ്രഭ വിതറി!
</p>
<br/>
<br/>
<p dir="ltr">
    പില്ക്കാലത്ത് തുറമുഖ നഗരമായി മാറിയ ധർമ്മ പട്ടണത്തിൽ രാജാധികാരശക്തികളുടെ
    കുളമ്പടി ശബ്ദങ്ങളുയർന്നു
</p>
<br/>
<p dir="ltr">
    പെരുമാക്കന്മാരുടെ പടയാളികൾ താവളമാക്കിയ വലിയകുന്നിൻ്റെ വടക്കേ ചരുവ് പ്രദേശം
    -പാളയം! അത് പിന്നീട് പാലയാട് ദേശമായി..
</p>
<p dir="ltr">
    മേലൂരും അണ്ടലൂരും പാലയാടും ധർമ്മടവും ചേർന്ന ധർമ്മ പട്ടണമാണ് അശോകൻ
    അന്തോളിയുടെ തട്ടകം !
</p>
<br/><div id="D19">
<p dir="ltr">
    ഈ തുറമുഖ നഗരത്തിനു് എന്തെല്ലാം കഥകളുണ്ട് അശോകന് പറഞ്ഞു കൊടുക്കാൻ!
</p> </div>
<p dir="ltr">
   ..................
</p>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> ചരിത്രം</h8>  </li>
        </div>


<br/>
<br/>
<p dir="ltr">
    കഥ ഇവിടെയെത്തിയപ്പോൾ അശോകൻ അന്തോളി എഴുത്ത് നിർത്തി: വല്ലാതെ വിരസത തോന്നി.
    സംശയമായി- ഇത് കഥ തന്നെയോ !അല്ല ചരിത്രമോ !
</p>
<p dir="ltr">
    ചരിത്രമെഴുതാൻ അയാൾക്കില്ല ആഗ്രഹം! കഥയ്ക്ക് വേണ്ടി ചരിത്രത്തെ ഒന്നു
    സങ്കല്പിച്ചു നോക്കിയതാണ് !
</p>
<p dir="ltr">
    ഇനിയിപ്പോൾ പണ്ഡിത സുഹൃത്തുക്കൾ പറയാൻ തുടങ്ങും -
</p>
<p dir="ltr">
    "അശോകാ, ഇതൊന്നും കൊള്ളില്ല! നമ്മുടെ നാടിൻ്റെ ചരിത്രമിങ്ങനെയല്ല.കാമ്പിൽ
    അനന്തമ്മാഷും കരുണാകരനും എഴുതിയത് ഇങ്ങനെയല്ലല്ലോ !"
</p>
<br/>
<p dir="ltr">
    അശോകന് വിമർശകരോട് ബോധിപ്പിക്കാനുള്ളത്:
</p>
<br/>
<p dir="ltr">
    നാളിതുവരെ സത്യസന്ധമായി ആരും ചരിത്രം രേഖപ്പെടുത്തിയിട്ടില്ല! എല്ലാ
    ചരിത്രമെഴുത്തിലും ചതിയുണ്ട്, കള്ളമുണ്ട് സത്യവുമുണ്ട് ! ഇവ മൂന്നും ചേർന്ന
    ചരിത്രമേയുള്ളൂ.
</p>
<p dir="ltr">
    പലതും മറച്ചുവെക്കപ്പെടുന്ന ചതിയുടെ ചരിത്രം കൂടിയാണ് ചരിത്രം
</p>
<p dir="ltr">
    സമ്പത്തിനാൽ പ്രഭാവിതമായിട്ടും മുഖ്യ ഭരണാധികാരികളാൽ സ്വാധീനിക്കപ്പെട്ടും
    അടിമത്ത ശീലത്തിൻ്റെ ആധിക്യം കൊണ്ടും അറിവിൻ്റെ അഭാവത്താലും
    വ്യക്തിതാൽപര്യത്താലും കഴിവില്ലായ്മ കൊണ്ടും ചരിത്രം രേഖപ്പെടുത്തൽ
    വികലമാകുന്നു!
</p>
<br/>
<p dir="ltr">
    വിവര സാങ്കേതിക വിദ്യയുടെ അപാര സാദ്ധ്യതകൾ ഉപയോഗിക്കാവുന്ന ഇക്കാലത്തും മാധ്യമ
    മുതലാളിയുടെ ഇച്ഛക്കനുസരിച്ച്, രാഷ്ട്രീയ ധാർഷ്ട്യക്കാരുടെ വക്രീകരണത്താൽ, ആ
    ഗോള ശക്തികളുടെ നിഗൂഢനീക്കങ്ങളാൽ ചരിത്രം വളച്ചൊടിക്കപ്പെടുന്നുണ്ട്!
</p>
<br/>
<br/>
<p dir="ltr">
    ഫാസിസം അതിൻ്റെ അജണ്ട മാത്രം നടപ്പിലാക്കുന്നുണ്ട്:
</p>
<p dir="ltr">
    ചരിത്രത്തിൽ യഥാർത്ഥ ചരിത്രം ഭാഗീകം മാത്രം!
</p>
<p dir="ltr">
    ഊഹാപോഹങ്ങളും കേട്ടുകേൾവികളും ചരിത്രത്തെ വഴി മാറ്റുന്നുണ്ട്.
</p>
<br/>
<p dir="ltr">
    അശോകൻ അന്തോളി ചരിത്രം രേഖപ്പെടുത്തുന്നേയില്ല.
</p>
<p dir="ltr">
    അവൻ കഥയാണെഴുതന്നത് !
</p>
<p dir="ltr">
    നാടിൻ്റെ കഥ !
</p>
<p dir="ltr">
    അതിന് ചരിത്രത്തിൻ്റെ ചെറിയൊരു പിൻബലം വേണം!
</p>
<br/>
<p dir="ltr">
    കഥയെന്നാൽ ജീവിതമെന്നും അർത്ഥമുണ്ടല്ലോ!
</p>
<p dir="ltr">
    "ഓൻ ചത്തുപോയി "
</p>
<p dir="ltr">
    എന്നു പറയേണ്ടിടത്ത് നമ്മൾ
</p>
<p dir="ltr">
    " ഓൻ്റെ കഥ കഴിഞ്ഞു "
</p>
<p dir="ltr">
    എന്ന് പറയും !!
</p>
<p dir="ltr">
    ഓർമ്മ എന്നുമുണ്ടതിനർത്ഥം -
</p>
<p dir="ltr">
    "ഓനിപ്പോൾ ഒരു കഥയുമില്ല"
</p>
<p dir="ltr">
    കഥയില്ലായ്മ ഓർമ്മയില്ലായ്മ തന്നെ!
</p>
<br/>
<p dir="ltr">
    ഓർമ്മകളുടെ ഘോഷയാത്രയായി ചരിത്രത്തിൻ്റെ തൊങ്ങലുകൾ തുന്നിച്ചേർത്ത് കഥകൾ
    എഴുതാനാണ് മോഹം.
</p>
<br/>
<p dir="ltr">
    തെല്ലൊരു വിഷാദത്തിൻ്റെ അലകൾ അശോകനെ പൊതിഞ്ഞു..
</p>
<p dir="ltr">
    അവന് തൻ്റെ ഭാഷ പോരെന്ന ഒരു തോന്നൽ !
</p> <div id="D20">
<p dir="ltr">
    ലാഘവമുള്ള വാക്കിൽ ചേർക്കേണ്ടുന്ന പൊട്ടുംപൊടിയും തേടി അശോകനും പുഴയെപ്പോലെ
    ചെറിയൊരു സഞ്ചാരത്തിനു പുറപ്പെട്ടു.
</p> </div>
<p dir="ltr">
   ..................
</p>
<br/>
<br/>

<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> സഞ്ചാരം </h8>  </li>
        </div>


<br/>
<p dir="ltr">
    യാത്രയിൽ ,വഴിയോരങ്ങളിൽ കോവിലൻ്റെ തോററങ്ങൾ കേട്ട് അശോകൻ ഉറങ്ങി!
</p>
<br/>
<p dir="ltr">
    പുലർകാലത്തെഴുന്നേറ്റു കളിയച്ഛൻ്റെ കവിതാ മധുവൊഴുകും പുഴയിൽ മുങ്ങിക്കുളിച്ച്,
    നിളാതീരത്തെത്തി!
</p>
<br/>
<p dir="ltr">
    നാലുകെട്ടിൽ ചെന്ന്എം ടി യെ തൊട്ടുവന്ദിച്ചു!
</p>
<p dir="ltr">
    മുറ്റത്തിറങ്ങിയപ്പോഴുണ്ട് അപ്പുണ്ണി നില്ക്കുന്നു. കുട്ടിക്കാലത്തെ അശോകൻ്റെ
    രൂപം. അപ്പുണ്ണി എണ്ണക്കുപ്പിയും സഞ്ചിയുമായി പീടികയിലേയ്ക്കുള്ള
    പുറപ്പാടിലാണ്.
</p>
<p dir="ltr">
    അശോകൻ്റെ കൂടെ അപ്പുണ്ണി ബസ്സ് സ്റ്റോപ്പ് വരെ വന്നു.
</p>
<br/>
<p dir="ltr">
    തസ്രാക്കിൽ, കൂമൻകാവിൽ അശോകൻ ബസ്സിറങ്ങി!
</p>
<br/>
<p dir="ltr">
    ചെതലിമലയുടെ താഴ് വരയിൽ,
</p>
<p dir="ltr">
    പാലക്കാടൻ ചുടുകാറ്റ് പനയോലകളിൽ നൃത്തമാടുന്നതും നോക്കിനില്ക്കയായിരുന്നു
    അശോകൻ!
</p>
<br/>
<p dir="ltr">
    " അശോകേത്താ! ഇതാതെയാ നോക്കുന്നേ?"
</p>
<p dir="ltr">
    ഓ, അപ്പുക്കിളിയാണ് !
</p>
<br/>
<p dir="ltr">
    തുമ്പീനെപ്പിടിക്കാൻ ശ്രമിച്ച അപ്പുക്കിളിക്ക് സങ്കടമായി! തുമ്പി പറന്നു
    പോയിരുന്നു.
</p>
<p dir="ltr">
    "സാര്വല്ല അപ്പുക്കിളീ!, അശോകേത്തൻ പിന്നെ പ്പിതിച്ചു തെതാം ,കേത്തോ"
</p>
<p dir="ltr">
    അപ്പുക്കിളിക്ക് സന്തോഷമായി.
</p>
<br/>
<p dir="ltr">
    അശോകന് നേരമില്ല!
</p>
<p dir="ltr">
    പാലക്കാട് ജഗ്ഷനിൽ ദില്ലിക്കുള്ള വണ്ടി പുറപ്പെടാറായിരുന്നു!
</p>
<p dir="ltr">
    രണ്ടു ദിവസം കഴിഞ്ഞാണ് ദില്ലിയിലെത്തിയത്. മുകുന്ദേട്ടന് പെരുത്ത്
    സന്തോഷം,നാട്ടുകാരല്ലെ !
</p>
<br/>
<p dir="ltr">
    അരവിന്ദൻ്റെ കൂടെ രണ്ടു ദിവസം കറങ്ങി. രമേഷ് പണിക്കരോടൊത്ത് ഹരിദ്വാർ വരെ
    പോയി!
</p>
<p dir="ltr">
    പെട്ടെന്നു തന്നെ മടങ്ങി അശോകൻ!
</p>
<br/>
<p dir="ltr">
    വരും വഴിയിൽ മയ്യഴീലിറങ്ങി!
</p>
<p dir="ltr">
    ദാസനും ചന്ദ്രികക്കും വലിയ മാറ്റമില്ല.
</p>
<br/>
<p dir="ltr">
    കുട നന്നാക്കുന്ന ചോയി,വയറ്റ്പ്പിഴപ്പിന് ഫ്രാൻസിൽ പോയി നാട്ടിൽ തിരിച്ചെത്തി.
    അന്ത്യയാത്രയിൽ ഇന്ത്യൻ പതാക പുതക്കാൻ മോഹിച്ച ചോയിയെ കാവി പുതിപ്പിച്ച്
    സ്മശാനത്തിലേക്ക് കൊണ്ടുപോകുന്നത് കണ്ട് അശോകൻ അന്തം വിട്ട് നിന്നുപോയി!
</p>
<br/>
<p dir="ltr">
    മയ്യഴിമാതാവിൻ്റെ മുന്നിലെ ഒന്തമിറങ്ങി അശോകൻ പാർക്കിലെത്തി ! കുറച്ചു നേരം
    മരിയാന്നയുടെ ചാരു മുഖം നോക്കി നിന്നു. ആകാശത്തിനു ചുവട്ടിൽ പാർക്കിലെ മാർബിൾ
    ബെഞ്ചിലുറങ്ങി! കിനാവിൽ രാധ രാധ മാത്രം!
</p>
<br/>
<p dir="ltr">
    ഏഴര രാവിലുണർന്നു! ആവിലായിലെ സൂര്യോദയം ആസ്വദിച്ചു.
</p>
<p dir="ltr">
    ബ്രണ്ണനിൽ പഠിക്കുന്ന കാലത്ത് ഒബ്സർവേഷൻ നോട്ടുബുക്കിൻ്റെ കൂടെ ലാബിൽ പോലും
    ആവിലായിലെ സുര്യോദയവും ആകാശത്തിനു ചുവട്ടിലും കൊണ്ടു നടക്കുമായിരുന്നു അശോകൻ!
</p>
<p dir="ltr">
    അവനും രാധയും തരം കിട്ടുമ്പോഴൊക്കെ ആ പുസ്തകങ്ങൾ വായിച്ചു കൊണ്ടേയിരിക്കും!
    ആകാശത്തിനു ചുവട്ടിലെ നായകൻ ദിനേശൻ പഠിച്ചതും ബ്രണ്ണിലനിലാണല്ലോ!
</p>
<p dir="ltr">
    കണ്ണൂരേയ്ക്കുള്ള ബസ്സിൽ കയറി, പള്ളിക്കുന്നിലെത്തി പപ്പേട്ടൻ്റെ
    ഗൗരവമുഖമൊന്ന് ക്യാമറയിൽ പകർത്തി! മഖൻ സിംഗിനേയും ഗൗരിയേയും കണ്ട്, പ്രകാശം
    പരത്തുന്ന പെൺകുട്ടിയോട് കിന്നാരം ചൊല്ലി വീട്ടിലെത്തുമ്പോൾ അദ്ഭുതം -
</p>
<p dir="ltr">
    പുനലൂർ രാജൻ്റെ മുഖ സുഷുമയിൽ കഥയുടെ സുൽത്താനുണ്ട് മേശമേൽ, അങ്ങനെ സ്റ്റൈലിൽ!
</p>
<br/>
<p dir="ltr">
    അശോകൻ പിന്നെയൊന്നും ചിന്തിക്കാൻ മിനക്കെട്ടില്ല.
</p>
<p dir="ltr">
    അവൻ ഓർമ്മയുടെ അറകളിൽ മുങ്ങി നീന്തിത്തുടിച്ചു.
</p>
<br/>
<p dir="ltr">
    അറയിൽ നിന്നും പുറത്തിറങ്ങി പാത്തുമ്മയുടെ ആടിന് പിലാച്ചപ്പ്
    കൊടുത്തുകൊണ്ടിരുന്നു.
</p>
<p dir="ltr">
    ആലോചനയിലായിരുന്നു, അശോകൻ!അവൻ എഴുതിയ കഥ മുഴുവൻ ആട് തിന്നു തീർക്കു മായിരുന്നു,
</p>
<p dir="ltr">
    ആടിൻ്റെ വായ അമർത്തിപ്പിടിച്ച് തുറന്നു അശോകൻ തൻ്റെ കഥകളിൽ കുറച്ചെണ്ണത്തെ
    രക്ഷപ്പെടുത്തി.
</p>
<br/>
<p dir="ltr">
    കേശവൻ നായരും സാറാമ്മയും സങ്കല്പത്തിലെ കുഞ്ഞിന് പേരിട്ട്:
</p>
<p dir="ltr">
    "ആകാശ മുട്ടായി "
</p>
<p dir="ltr">
    കേശവൻ നായർ സാറാമ്മയെ തന്നിലേയ്ക്കടുപ്പിക്കാൻ നോക്കിയപ്പോൾ അശോകൻ്റെ നെഞ്ചിൽ
    നിന്നും ഒരിക്കിളി പറന്നു!
</p>
<br/>
<p dir="ltr">
    താമരക്കുളത്തിലിറങ്ങിയ കുഞ്ഞു പാത്തുമ്മ തൻ്റെ വെളുത്ത തുടയിൽ അള്ളിപ്പിടിച്ചു
    തൂങ്ങിയ അട്ടയോട് കെറുവിച്ചു.
</p>
<br/>
<p dir="ltr">
    നിസ്സാർ അഹമ്മദ് പറഞ്ഞു: "ഞാനവളെ പിടിച്ചു ഖൽബ്ബിൻ്റെ കൂട്ടിലിട്ട്!
</p>
<br/>
<p dir="ltr">
    ഉപ്പാപ്പൻ്റെ ആന! കൊമ്പനാന. കൊമ്പാനയുടെ മേൽ ഒന്നുകയറാൻ ശ്രമിച്ചു. അശോകൻ താഴെ
    കുമ്പ് ടാട്ട വീണു പോയി! ആന കുഴിയാനയായിരുന്നല്ലോ !
</p>
<br/>
<p dir="ltr">
    ആനവാരി രാമൻ നായരും പൊൻകുരിശ് തോമയും എട്ടുകാലി മമ്മൂഞ്ഞും അശോകനോട് ലോഗ്യം
    കാണിച്ചു -
</p>
<p dir="ltr">
    ചായപ്പീടികേല് കയറിയപ്പോൾ മൂച്ചീട്ടുകളിക്കാരൻ്റെ മകള് സൈനബ!
</p>
<p dir="ltr">
    മണ്ടൻ മുത്തപ്പക്ക് കൊടുക്കുന്ന പോലെ,അശോകന് ചായയും പുഴുങ്ങിയ മുട്ട
    പൂഴ്ത്തിവെച്ച പുട്ടും അവൾ മുന്നിൽ വെച്ചുകൊടുത്തു! കോരിത്തരിച്ചു പോയി അവനാകെ
    !
</p>
<br/>
<p dir="ltr">
    മജീദും സുഹ്രയും നിസംഗ ഭാവത്തിൽ അവനെ നോക്കി.
</p>
<p dir="ltr">
    "ജീവിതം ഇങ്ങനെയൊക്കെയാ അശോകാ? അകലുന്നില്ല ശോകം! "
</p>
<p dir="ltr">
    അവർ പറഞ്ഞത് പോലെ തോന്നി!
</p>
<br/>
<p dir="ltr">
    പ്രസിദ്ധമായ ആയുർവേദ കേന്ദ്രത്തിൽ സുഖചികിത്സയിലായിരുന്നു സുൽത്താൻ!
</p>
<p dir="ltr">
    ഒരു മറയും കൂടാതെ ,തനിക്ക് പിരി ലൂസാണെന്നു വരച്ചു വെയ്ക്കുന്നതിൽ വിജയിച്ചു ,
    ആ മഹാൻ!
</p>
<p dir="ltr">
    കോഴിക്കോടൻ കാറ്റ്, ബഷീറിൻ്റെ ചിരകാല സുഹൃത്ത് പറഞ്ഞത്, കള്ളക്കഥയങ്ങിനെ
    പലതുണ്ട് ആ ഖജനാവിലെന്നാണ്!
</p>
<p dir="ltr">
    പടച്ചോൻ ബഷീറിൻ്റെ ഖജനാവ് പൂട്ടുന്നവരെ ആർക്കെങ്കിലും തുറന്നുകൊടുത്തിരുന്നുവോ
    അദ്ദേഹം തൻ്റെ ഉള്ളറകൾ !
</p>
<br/>
<p dir="ltr">
    ബഷീറിന് സുഖചികിത്സ തുടർന്നുകൊണ്ടേയിരുന്നു,
</p>
<p dir="ltr">
    സുൽത്താൻ്റെ രോമ ശൂന്യമായ കിണ്ണൻ തലയിൽ ഭൃംഗാമലകാദി എണ്ണ തേച്ചു
    പിടിപ്പിക്കുന്നുണ്ടൊരു കിങ്കരൻ!
</p>
<br/>
<p dir="ltr">
    ഒരുകിണർ വെള്ളം മുഴുവൻ തലയിലൊഴിച്ചുള്ള വിസ്തരിച്ച കുളി.
</p>
<p dir="ltr">
    കുളി കഴിഞ്ഞപ്പോൾ കണ്ണിൽ ഒരുവൻ ഇളനീർക്കുഴമ്പിൽ ചേർത്ത സുറമ എഴുതാൻ തുടങ്ങി!
    സുറുമ കണ്ണിലെത്തിയപ്പോൾ പിടഞ്ഞു കൊണ്ടു് സുൽത്താൻ ചൊടിച്ചു:
</p>
<p dir="ltr">
    , "ആരാടാ , വട്ക്കൂസ്സേ,നിന്നോട് കാന്താരിയും കുരുമുളകും അരച്ചുകലക്കി എൻ്റെ
    കണ്ണിൽത്തേക്കാൻ പറഞ്ഞേ ?"
</p>
<p dir="ltr">
    പേടിച്ചു പോയ സുറുമക്കാരൻ വിദ്വാൻ സ്ഥലം വിട്ടു.
</p>
<p dir="ltr">
    ഭഗവത് ഗീതയും കുറേ മുലകളും തെളിഞ്ഞു വന്നപ്പോൾ സുൽത്താൻ്റെ ശിരസ്സിൽ
    നിലാവുദിച്ചു:
</p>
<p dir="ltr">
    അശോകൻ്റെ തലയിലും നിലാവ് നിറയും പോലെ!
</p>
<p dir="ltr">
    അവൻ തൻ്റെ യാത്ര അവസാനിപ്പിച്ചു.
</p>
<br/>
<p dir="ltr">
    ഇപ്പോൾ ഒന്നു മനസ്സിലായി: മൊഴിവഴക്കങ്ങൾ ആരുടെയും സ്വന്തമല്ല!
</p>
<p dir="ltr">
    ആരെയും തനിക്ക് അനുകരിക്കാനാവില്ല!
</p><div id="D21">
<p dir="ltr">
    കഥയെഴുതാനുള്ള വാക്കുകൾ താൻ സ്വയം കണ്ടെത്തേണ്ടിയിരിക്കുന്നു !
</p> </div>
<p dir="ltr">
   ..................
</p>
<br/>
<br/>
<p dir="ltr">

<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> കരുണാവാരിധി</h8>  </li>
        </div>



<br/>
<p dir="ltr">
    " അശോകാ, നിന്നിൽ ഒരു ദൗത്യം ഏല്പിക്കപ്പെട്ടിരിക്കുന്നു. അത് നീ നിറവേറ്റുക.
    അതിനുള്ള കഴിവ് നിനക്കുണ്ട് "
</p>
<p dir="ltr">
    അശോകൻ്റെ ഉള്ളിലിരുന്നു ആരോ പിന്നെയും പറയുന്നുണ്ട്!
</p>
<br/>
<p dir="ltr">
    അവൻ ബഷീറിനെ പൂട്ടി വെച്ചു.
</p>
<p dir="ltr">
    പൂട്ടി വെച്ചിട്ടും ബഷീർക്കഥകളുടെ പൂമുഖപ്പടിയിൽ നിന്നുകൊണ്ട് എം.എൻ.വിജയൻ
    അവനെ അനുകമ്പയോടെ നോക്കുന്നുണ്ട്!
</p>
<p dir="ltr">
    " ഏറെ നാളായല്ലോ നിന്നെക്കണ്ടിട്ട് അശോകാ!"
</p>
<p dir="ltr">
    മാഷുടെ ശബ്ദത്തിൽ ആർദ്രത നിറഞ്ഞിരുന്നു!
</p>
<p dir="ltr">
    മാഷ് തന്നെ വിളിക്കുന്നുണ്ട്!
</p>
<p dir="ltr">
    മാഷിനെ ഒന്ന് കണ്ടേ മതിയാവൂ!
</p>
<br/>
<p dir="ltr">
    അശോകൻ തൻ്റെ ദൗത്യനിർവഹണം തല്ക്കാലം മാറ്റിവെച്ചു.
</p>
<br/>
<p dir="ltr">
    വേഗം കുളിച്ചൊരുങ്ങി 'കരുണ 'ലക്ഷ്യമാക്കി നടന്നു !
</p>
<br/>
<p dir="ltr">
    അശോകനെന്നും ഇങ്ങനെയാണ് ! ഒന്നു ചെയ്യാനൊരുങ്ങുമ്പോൾ മറ്റൊന്നു തലയിൽ കയറി
    വരും! പിന്നെ അതിൻ്റെ പിന്നാലെയായി!
</p>
<p dir="ltr">
    ഒന്നിലുമില്ല സ്ഥിരത .
</p>
<p dir="ltr">
    മാഷുടെ അരികിലേയ്ക്ക്, കരുണയിലേക്ക് എണ്ണിയാൽ തീരാത്ത അത്രയും യാത്രകൾ
    നടത്തിയിട്ടുണ്ട് !
</p>
<p dir="ltr">
    അവിടുത്തെ സ്നേഹം നുകർന്നാണ് അവൻ സനാഥനായത്!
</p>
<br/>
<p dir="ltr">
    ചിന്തകൾ ചിന്തകൾ!
</p>
<p dir="ltr">
    അപൂർവ ചിന്തകളുടെ ഘോഷയാത്രയാണ് എന്നും എപ്പോഴും അവൻ്റെ ശിരസ്സിൽ !
</p>
<p dir="ltr">
    ഹെൽമറ്റ് പോലെ തലയാകെ മൂടുന്ന ഒരു ആവരണത്തൊപ്പി വേണമായിരുന്നു.വയർലെസ്സ്
    സംവിധാനത്തിലൂടെ അതിനെ ഒരു റിക്കാർഡറുമായി ബന്ധിപ്പിക്കണം. അങ്ങനെ തൻ്റെ
    തോന്നലുകളെല്ലാം രേഖപ്പെടുത്താൻ കഴിയണമായിരുന്നു.
</p>
<p dir="ltr">
    ഈ ചിന്തകളുമായി പണ്ടൊരിക്കൽ, യൗവനാരംഭ കാലത്ത് അശോകൻ വിജയമ്മാഷിൻ്റെ
    വീട്ടിലെത്തുന്നു.
</p>
<p dir="ltr">
    അടുക്കളയിൽ ശാരദാമ്മയെ സഹായിക്കയായിരുന്നു മാഷ് ! അശോകൻ്റെ പതിഞ്ഞ
    കാൽപ്പെരുമാറ്റം കേട്ട് ,മാഷ് പതിവ് പോലെ അവനെ അകത്തേക്ക് ക്ഷണിച്ചു.
</p>
<br/>
<p dir="ltr">
    പുസ്തകങ്ങൾ നിറഞ്ഞ അലമാരകളുടെ ഇടയിൽ സ്റ്റൂളിലും കസേലയിലുമായി അവർ ഇരുന്നു.
</p>
<p dir="ltr">
    മാഷിനറിയാം അശോകൻ അസ്വസ്ഥനാണ് . തൻ്റെ കൈയുടെ രണ്ട് വിരലുകൾ നിവർത്തി
    നെറ്റിയിലിരുവശവും അമർത്തി അവൻ പറഞ്ഞു:
</p>
<p dir="ltr">
    "ചിന്തകൾ!
</p>
<p dir="ltr">
    സങ്കടങ്ങൾ നിറഞ്ഞ ചിന്തകൾ! ചിന്തകളുടെ ഘോഷയാത്ര,ഹൃദയത്തെ ചവിട്ടി
    ഞെരിച്ച്,നിരന്തരം കടന്നു പോകുന്നു! വിചിത്രമായ ഈ സങ്കടക്കടലിനെ
    രേഖപ്പെടുത്തിവെയ്ക്കാൻ പറ്റുമോ? വല്ല വിദ്യയും കണ്ടു പിടിച്ചുവോ ആരെങ്കിലും "
</p>
<br/>
<p dir="ltr">
    മാഷ് മന്ദഹസിച്ചു, ഒരു നിമിഷം!
</p>
<p dir="ltr">
    അല്പനേരം മിണ്ടാതിരുന്നു. സ്നേഹ മസൃണമായ ആ പാണീ തലം അവൻ്റെ ശിരസ്സ്
    സ്പർശിച്ചു. പിന്നെ അവൻ്റെ രണ്ടു കയ്യുമെടുത്ത് തൻ്റെ മടിയിൽ വെച്ചു.
</p>
<p dir="ltr">
    അശോകൻ ആ പൂമടിയിൽ തല പൂഴ്ത്തി വിതുമ്പി വിതുമ്പിക്കരഞ്ഞു.
</p>
<br/>
<p dir="ltr">
    സ്വസ്ഥത തേടിയുള്ള അശോകൻ്റെ ഏതു യാത്രയും ചെന്നെത്തിയത് കരുണയിൽ!
</p>
<p dir="ltr">
    തൻ്റെ അമ്മയുടെ വേവും കരൾ പോലെ എല്ലാ പ്രതിസന്ധികളിലും, തളർന്നു പോകുമ്പോൾ
    അവനെന്നും ആശ്രയം അവിടുത്തെ മലർ മടിത്തടം!
</p> <div id="D22">
<p dir="ltr">
    സഹസ്രാബ്ധങ്ങൾക്കപ്പറത്ത് നിന്ന് , ധർമ്മപട്ടണത്തിലേയ്ക്ക്, നോവ് തിന്നും
    ഹൃദയങ്ങളെത്തുഴുകിത്തഴുകി ,ഒഴുകിയെത്തിയതായിരുന്നു ആ കരുണാവാരിധി!
</p> </div>
<p dir="ltr">
   ..................
</p>

<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8>കോളേജിലേയ്ക്ക്</h8>  </li>
        </div>


<br/>
<p dir="ltr">
    നടത്തത്തിൽ അവൻ്റെ ഓർമ്മകൾക്ക് പുതുജീവൻ വെയ്ക്കാൻ തുടങ്ങി:
</p>
<br/>
<br/>
<p dir="ltr">
    പഠിച്ച സ്കൂളിൻ്റെ പേര് രേഖപ്പെടുത്തിയിട്ടില്ലാത്ത തൻ്റെ എസ്.എസ്.എൽ .സി.
    ബുക്കുമായി അശോകൻ കരുണയിലെത്തുന്നു.
</p>
<p dir="ltr">
    പുര മേഞ്ഞു കഴിഞ്ഞ് ബാക്കിയായ കരിച്ചോലകൾ ശാരദാമ്മയൊന്നിച്ച് അടുക്കി
    വെയ്ക്കുകയായിരുന്നു, മാഷ് !
</p>
<p dir="ltr">
    അശോകനെ കണ്ടപ്പോൾ അവർ ജോലി നിർത്തി അവനെ അകത്തേക്ക് വിളിച്ചു.
</p>
<p dir="ltr">
    "പാസ്സായതറിഞ്ഞു ! നല്ല മാർക്കു ണ്ടല്ലേ!"'
</p>
<p dir="ltr">
    ശാരദാമ്മയുടെ വാക്കിൽ നിറഞ്ഞ സന്തോഷം.
</p>
<p dir="ltr">
    നിവർത്തി വെച്ച മാർക്ക് ലിസ്റ്റ് പേജ് കണ്ട് വിസ്മയഭരിതയായി വാത്സല്യത്തോടെ
    അവനെ നോക്കി! തൻ്റെ അമ്മയുടെ സ്നേഹനിർഭരമായ മിഴികൾ തന്നെ.
</p>
<p dir="ltr">
    "എനിക്ക് കോളേജിൽ പഠിക്കാൻ പാടുണ്ടോ?"
</p>
<p dir="ltr">
    അശോകൻ ഭവ്യതയോടെ മാഷിനോട് ആരാഞ്ഞു'
</p>
<p dir="ltr">
    മാഷ് പറഞ്ഞു: നീയാണല്ലോ കോളേജിൽ പഠിക്കേണ്ടത് "
</p>
<br/>
<p dir="ltr">
    മാഷ് ധൃതിയിൽ എഴുന്നേറ്റു. അദ്ദേഹം മറ്റാർക്കോ വേണ്ടി വാങ്ങി വെച്ച കോളേജ്
    അഡ്മിഷൻ ഫോമെടുത്ത് മുന്നിൽ വെച്ചു പൂരിപ്പിക്കാൻ തുടങ്ങി!
</p>
<p dir="ltr">
    "വിഷയം എന്തെഴുതണം?"
</p>
<p dir="ltr">
    "എല്ലാം പഠിക്കണം" അവൻ ആവേശത്തോടെയാണ് പറഞ്ഞത്.
</p>
<p dir="ltr">
    " അത് പറ്റില്ലല്ലോ ,കണക്ക്, സയൻസ്, ഇക്കണോമിക്സ് ... ഏതെങ്കിലും ഒന്ന് " '
</p>
<p dir="ltr">
    "സയൻസ് "
</p>
<p dir="ltr">
    സയൻസിൽ അവന് എൺപത്തഞ്ച് മാർക്കുണ്ട് !
</p>
<p dir="ltr">
    "ശരി ബയോളജി ഗ്രൂപ്പ് ഫസ്റ്റ് ചോയിസ്"
</p>
<br/>
<p dir="ltr">
    സ്നേഹത്തിൻ്റെ അതിമധുരം നിറഞ്ഞ തരിയുണ്ടയും ചായയും ശാരദാമ്മ അശോകൻ്റെ മുന്നിൽ
    വെച്ചു.
</p>
<p dir="ltr">
    "അശോകൻ കോളേജിൽ ചേരുന്നു"
</p>
<p dir="ltr">
    മാഷ് പറഞ്ഞു .
</p><div id="D23">
<p dir="ltr">
    ശാരദാമ്മയുടെ മിഴികൾ തിളങ്ങി!
</p> </div>
<p dir="ltr">
   ..................
</p>
<br/>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> അനിയത്തി</h8>  </li>
        </div>



<br/>
<p dir="ltr">
    ഓർക്കുന്തോറും ആകെ വ്യാകുല ചിത്തനാവുകയാണ് അശോകൻ!
</p>
<br/>
<p dir="ltr">
    അനിയത്തിയുടെ ഒരു കണ്ണിനു സുഖമില്ലാതായി!
</p>
<p dir="ltr">
    അമ്മ നെല്ല് മെതിക്കുമ്പോൾ ഒരു നെന്മണി തെറിച്ച്, അരികിൽ നിന്ന അവളുടെ
    കണ്ണിലെത്തി ! ചെറിയൊരു മുറിവ്!
</p>
<br/>
<p dir="ltr">
    എന്താണ് കണ്ണിലുറ്റിക്കേണ്ട മരുന്നെന്ന് അമ്മയ്ക്കറിയാം. പ്രശസ്ത കണ്ണു വൈദ്യർ
    കൂടിയായ അച്ഛനിൽ നിന്നു പഠിച്ചതാണ്.!
</p>
<p dir="ltr">
    പറമ്പുകളെല്ലാം തിരഞ്ഞു അമ്മ ഔഷധച്ചെടിയുടെ ഇലകളുമായെത്തി, കഴുകിയെടുത്ത്
    നേരിയ തുണിയിൽ വെച്ച് ആറ്റിയെടുത്തു പിഴിഞ്ഞു ദ്രാവകം മുറിവേറ്റ കണ്ണിലൊഴിച്ചു
    കൊടുത്തു.
</p>
<p dir="ltr">
    നാലഞ്ചു ദിവസം കൊണ്ട് അസുഖം പൂർണമായി മാറി!
</p>
<p dir="ltr">
    ഒരു ചെറിയ വിഷമം -ആ കണ്ണ് മറ്റേതിനെ അപേക്ഷിച്ച് അല്പം ചെറുത് !
</p>
<p dir="ltr">
    പലരും പറഞ്ഞു:
</p>
<p dir="ltr">
    "ഊയി പെൺകുട്ടിയല്ലേ, മംഗലം വരുമ്പോൾ പ്രശ്നാകും!"
</p>
<br/>
<p dir="ltr">
    കണ്ണിനു സുഖക്കേട് വന്നു മാറിയാൽ അത് കുറച്ചു കാലം ചിലപ്പോൾ
    ചെറുതായിരിക്കുമെന്ന് അച്ഛൻ പറഞ്ഞു കൊടുത്തിട്ടുണ്ട്, എന്നാലും മറ്റുള്ളവരുടെ
    വാക്കിന് അമ്മ വഴങ്ങി. പണ്ടെത്തെ കാലമല്ലല്ലോ!
</p>
<br/>
<p dir="ltr">
    ഡോക്ടർ ഉമ്മൻ പറഞ്ഞു: " സാരമില്ല ! എന്നാലും എഡ്മിറ്റ് ചെയ്യണം. കണ്ണിൽ
    ഇഞ്ചെക്ഷൻ എടുക്കണം"
</p>
<p dir="ltr">
    ഇഞ്ചക്ഷൻ കഴിഞ്ഞപ്പോൾ അവളുടെ കണ്ണ് പൂടിപ്പോയി തുറക്കാനേ പറ്റാതായി.
</p>
<p dir="ltr">
    സർക്കാർ ഡോക്ടറാണെങ്കിലും ഉമ്മന് വീട്ടിൽ പോയി പണം കൊടുക്കണം! ഇത്രയിത്ര പണം
    കൊടുക്കണമെന്ന് നിർബ്ബന്ധിക്കാൻ സിൽബന്ധികൾ, ഏജൻ്റ് മാരുണ്ട്.
</p>
<br/>
<p dir="ltr">
    അവൾ ജില്ലാ ആസ്പത്രിയിൽ രണ്ടു് മാസം കിടന്നു !
</p>
<p dir="ltr">
    പല പല ചികിത്സയും ചെയ്ത് ഉമ്മൻ ഡോക്ടർ പണം വാങ്ങിക്കൊണ്ടേയിരുന്നു!
</p>
<p dir="ltr">
    മാഷ് അശോകനോട് പറഞ്ഞു: "പെട്ടെന്ന് ഡിസ്ചാർജ് വാങ്ങണം"
</p>
<br/>
<p dir="ltr">
    ഉമ്മൻ ഡോക്ടർ ഡിസ്ചാർജിന് തയ്യാറായില്ല.
</p>
<p dir="ltr">
    അയാൾ ഡ്യൂട്ടി കഴിഞ്ഞു പുറപ്പെടാൻ തുടങ്ങിയപ്പോൾ അശോകൻ കാറിനു മുന്നിൽ നിന്നു
    തടഞ്ഞു. കാറിൻ്റെ ഗ്ലാസ്സിൽ ശക്തിയിൽ ഒരു ഇടി വെച്ചു കൊടുത്തു.
</p>
<p dir="ltr">
    തീപ്പാറുന്ന അവൻ്റെ കണ്ണുകളിൽ നോക്കിയ ഡോക്ടർ വേഗത്തിലിറങ്ങിച്ചെന്ന്
    ഡിസ്ചാർജിന് എഴുതി സ്ഥലം വിട്ടു !
</p>
<br/>
<p dir="ltr">
    തുറക്കാൻ കഴിയാതെ, ഒരു കണ്ണ് നിർജ്ജീവമായിപ്പോയ അനിയത്തി!
</p>
<p dir="ltr">
    രണ്ടു കണ്ണുകളുമായിപ്പോയവൾ ഒറ്റക്കണ്ണുമായി നാട്ടിലെത്തുകയാണ്.
</p>
<p dir="ltr">
    "ഊയ്യെൻ്റെ ലീലക്കുട്ട്യേ, ഇൻ്റെ ഒരു കണ്ണില്ലാണ്ടായിപ്പോയല്ലൊ മോളേ "
</p>
<p dir="ltr">
    സ്നേഹപ്പെട്ട ആരെങ്കിലും പറഞ്ഞേക്കാം
</p>
<p dir="ltr">
    "അതിനിട കൊടുക്കരുത്" അവൻ വിചാരിച്ചു.
</p>
<p dir="ltr">
    അവൾക്ക് നല്ല ഡാർക്കുളള ഒരു കൂളിംഗ് ഗ്ലാസ് കണ്ണട വാങ്ങിച്ചു കൊടുത്തു അശോകൻ.
</p>
<p dir="ltr">
    കറുത്ത കണ്ണടയിൽ അനിയത്തി സുന്ദരിക്കുട്ടിയായിരിക്കുന്നു.
</p>
<br/>
<p dir="ltr">
    വീട്ടിലെത്തിയ ഉടനെ അശോകൻ കരുണയിലെത്തി.മാഷ് എല്ലാ ഒരുക്കവും ചെയ്തിരുന്നു.
</p>
<p dir="ltr">
    മെഡിക്കൽ കോളേജിൽ ഡോ: സുഗതനുള്ള എഴുത്ത്.
</p>
<br/>
<p dir="ltr">
    "ഇതിലെല്ലാമുണ്ട്' സുഗതൻ ഐ സ്പെഷലിസ്റ്റിനെക്കണ്ട് എല്ലാ ഏർപ്പാടും ചെയ്യും!
    പേടി വേണ്ട!രാവിലെ പുറപ്പെട്ടാൽ പത്തു മണിക്കെത്താം, അവിടെ ഉത്തമനുണ്ടാകും"
</p>
<p dir="ltr">
    ഫൈനൽ ഇയർ സ്റ്റൂഡൻറായ അവൻ്റെ റൂം നമ്പർ നല്കി!
</p>
<br/>
<p dir="ltr">
    പടിയിറങ്ങുമ്പോൾ മാഷ് തടിയുള്ള ഒരു കവർ അശോകൻ്റെ കൈയിൽ പിടിപ്പിച്ചു. ഒരുപാട്
    പണമുണ്ടതിൽ!
</p>
<p dir="ltr">
    " ആവശ്യത്തിനുള്ളത് എൻ്റടുത്തുണ്ട്! പിന്നെ വന്നു വാങ്ങിക്കോളാം ഞാൻ "
</p>
<p dir="ltr">
    കവർ തിരികെ ഏല്പിച്ചതിൽ മാഷ് ന് വിഷമുണ്ട്' അശോകനുമുണ്ടായിരുന്നു വിഷമം!
</p>
<br/>
<p dir="ltr">
    പിറ്റേന്ന് പത്തു മണിക്ക് മുന്നെ അനിയത്തിയോടൊപ്പം മാവൂരിൽ ബസ്സിറങ്ങുമ്പോൾ
    ഉത്തമനുണ്ട് കാത്തു നില്ക്കുന്നു ! അവർ മുന്നെ തമ്മിലറിയും!
</p>
<p dir="ltr">
    പെട്ടെന്ന് എഡ്മിഷൻ കിട്ടി. പരിശോധനകൾ പൂർത്തിയായി.
</p>
<p dir="ltr">
    ഡോക്ടർ പറഞ്ഞു "പേടിക്കേണ്ടതില്ല ഇപ്പോഴെത്തിയത് നന്നായി, കണ്ണിൽ ഇഞ്ചക്ഷൻ
    ഇങ്ങനെ പാടില്ലായിരുന്നു, ഞരമ്പുകൾക്ക് ബലഹീനതയുണ്ട്'
</p>
<p dir="ltr">
    കുട്ടി പേടിച്ചു പോയി. മിഴി തുറക്കാൻ ശ്രമിക്കുമ്പോൾ അബോധ മനസ്സ് അതിനെ തടയും"
</p>
<br/>
<p dir="ltr">
    രണ്ടാഴ്ചയോളം വേണ്ടി വരും!
</p>
<br/>
<p dir="ltr">
    അനിയത്തിയെ ഉത്തമൻ്റെ സുഹൃത്തായ ഹെഡ് നഴ്സിനെ ഏല്പിച്ച് അശോകൻ
    തിരിച്ചുവിട്ടിലെത്തി.
</p>
<p dir="ltr">
    അമ്മയേയും കൂട്ടി വീണ്ടും പുറപ്പെട്ട് രാത്രി വൈകിയാണ് വീട്ടിലെത്തിയത് !
</p>
<br/>
<p dir="ltr">
    അടുത്ത ദിവസം ഫിസിക്സ് പ്രാക്റ്റിക്കലുണ്ട്!
</p>
<p dir="ltr">
    അവന് കോളേജിൽ പോയേ തീരൂ. നാല് റിക്കാർഡുകളും സബ്മിറ്റ് ചെയ്യേണ്ടതുണ്ട്.
    അവൻ്റെ പി.ഡി.സി. പരീക്ഷ വരികയാണ്!
</p>
<br/>
<p dir="ltr">
    പന്ത്രണ്ടാമത്തെ ദിവസം അനിയത്തിയുടെ എഴുത്തുകിട്ടി:
</p>
<p dir="ltr">
    "ഏട്ടാ, എൻ്റെ അടഞ്ഞു പോയ മിഴി തെളിഞ്ഞു! ആ കണ്ണും തുറന്നു കൊണ്ടാണ്
    ഞാനെഴുതുന്നത്. ഇനി പേടിക്കയേ വേണ്ടെന്ന് ഡോക്ടർ പറഞ്ഞു!
</p>
<br/>
<p dir="ltr">
    പതിനഞ്ചാം ദിവസം അവളെ സിസ്ചാർജ് ചെയ്തു.
</p>
<br/>
<p dir="ltr">
    വീണ്ടും അനിയത്തി സ്കൂളിൽ പോയിത്തുടങ്ങി. അവളുടെ പത്താം ക്ലാസ് പരീക്ഷ എഴുതാൻ
    പറ്റിയില്ല! മിനിമം എറ്റൻഡൻസ് ഇല്ലായിരുന്നു.
</p>
<br/> <div id="D24">
<p dir="ltr">
    നടത്തത്തിൽ അശോകൻ്റെ കണ്ണുകൾ നിറഞ്ഞു തുളുമ്പി. നടക്കാൻ വയ്യാതെ അവൻ
    വെള്ളൊഴുക്ക് ജഗ്ഷനിലെ കലുങ്കിൽ ഇരുന്നു.
</p> </div>
<p dir="ltr">
   ..................
</p>
<br/>

<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> സൗഭാഗ്യവതി! </h8>  </li>
        </div>


<br/>
<p dir="ltr">
    രണ്ടു വർഷം കൂടി കഴിഞ്ഞു.
</p>
<p dir="ltr">
    അനിയത്തിയുടെ വിവാഹമായി!
</p>
<br/>
<p dir="ltr">
    ഗോവിന്ദാമ്മാമൻ്റെ മൂത്ത മകൻ ഹരിയേട്ടനായിരുന്നു വരൻ!
</p>
<p dir="ltr">
    റെയിൽവെയിൽ ഉദ്യോഗസ്ഥൻ!
</p>
<br/>
<p dir="ltr">
    ഹരിയേട്ടന് അനിയത്തിയെ ഇഷ്ടമായതെന്തുകൊണ്ടാണെന്ന് അശോകന് ഇന്നും
    മനസ്സിലായിട്ടില്ല.
</p>
<br/>
<p dir="ltr">
    കുടുംബത്തിൽ എല്ലാർക്കും ആ നിർദേശം ഇഷ്ടമായി!
</p>
<br/>
<p dir="ltr">
    വളരെ ലളിതമായിരുന്നു വിവാഹം:! പുരോഗമനവാദിയായ ഹരിയേട്ടൻ വധുവിനു പട്ടുസാരി
    വാങ്ങിയില്ല! ഏറെ മോഹമൊന്നും പ്രകടിപ്പിക്കാത്ത വ്യക്തിത്വം!
</p>
<br/>
<p dir="ltr">
    ഹരിയേട്ടൻ്റെ അക്കൗണ്ട്സ് ഓഫീലെ ഇരുപതോളം സുഹൃത്തുക്കൾ മുൻകൂട്ടി എത്തി
    ലോഡ്ജുകളിൽ താമസിച്ചിരുന്നു!
</p>
<br/>
<p dir="ltr">
    തലേ ദിവസം അശോകൻ ആരെയും ക്ഷണിച്ചിരുന്നില്ല. മാഷിനോട് വിവാഹക്കാര്യം
    പറഞ്ഞിരുന്നു.. അത്രമാത്രം!
</p>
<br/>
<p dir="ltr">
    ആർഭാടമില്ലാത്ത പന്തൽ! ഈന്തോലകൾ ചീന്തി വിതാനിച്ചിരുന്നു.
</p>
<p dir="ltr">
    വധുവിന് അവളിഷ്ടപ്പെട്ട പോലെ ഒരു ജോഡി ചതുരക്കമ്മൽ. പഴയ സ്വർണ്ണ മൊക്കെ ഉരുക്കി
    ഒന്നരപ്പവൻ്റെ ഒരു നെക് ളയിസ് ! മുക്കാൽപ്പവൻ വീതമുള്ള രണ്ടു വളകൾ ! വരൻ്റെ
    വിരലിൽ അണിയിക്കാൻ അരപ്പവൻ്റെ ഒരു മോതിരം!
</p>
<br/>
<p dir="ltr">
    ചില ബന്ധുക്കൾ സഹായിച്ചെങ്കിലും അതിലേറെ സ്വർണ്ണം നല്കാൻ അശോകനായില്ല.
</p>
<br/>
<p dir="ltr">
    തലേ രാത്രി പെട്രോൾ മേക്സിൻ്റെ വെളിച്ചത്തിൽ ,വിവാഹസദ്യ ഒരുക്കുന്നവരെ
    സഹായിക്കയായിരുന്നു അശോകൻ !മേക്സിൻ്റെ നിറന്ന വെളിച്ചത്തിൽ മാഷിനെ അവൻ കണ്ടു.
    പ്രതീക്ഷിച്ചതേയല്ല ആ വരവ്!
</p>
<br/>
<p dir="ltr">
    അനിയത്തിയുടെ കൈയിൽ മാഷ് ഒരു ചെറിയ പൊതിവെച്ചു കൊടുത്തു .പൊതിയിൽ ഒരു കാർഡ്
    ബോർഡ് പെട്ടി! പെട്ടിയിൽ സ്വർണ നിറമാർന്ന ഒരു ഹെൻ റി സാൻ്റോസ് ലേഡീസ് വാച്ച് !
</p>
<br/>
<p dir="ltr">
    മനസ്സറിയുന്ന മാഷിൻ്റെ സമ്മാനം.
</p>
<p dir="ltr">
    അവളുടെ മനം നിറഞ്ഞു.
</p>
<br/>
<p dir="ltr">
    "ഏട്ടാ, എനിക്കൊരു വാച്ച് വാങ്ങിത്തരാമ്പറ്റ്വോ?"
</p>
<p dir="ltr">
    ചോദിച്ചിരുന്നു, ഒരു ദിവസം അവൾ!
</p>
<p dir="ltr">
    ആ കുഞ്ഞു മോഹം സാധിച്ചു കൊടുക്കാൻ അവന് കഴിഞ്ഞിരുന്നില്ല.
</p>
<p dir="ltr">
    മാഷ് ഇങ്ങനെ അവളെ അനുഗ്രഹിക്കാനെത്തുമെന്ന് കരുതിയതേയല്ലല്ലൊ അശോകൻ!
</p>
<br/>
<p dir="ltr">
    വിവാഹപ്പിറ്റേന്നു തന്നെ ഹരിയേട്ടനൊത്ത് അനിയത്തി പാലക്കാട്ടേയക്ക് യാത്രയായി.
</p>
<p dir="ltr">
    അവളുടെ ആഗ്രഹപ്രകാരം എ.സി. കമ്പാർട്ട്മെൻ്റിലായിരുന്നു പോയത് ! റെയിൽവേ
    കോളനിയിലെ വാസസ്ഥലത്തു നിന്നും മാസത്തിലൊരിക്കലെങ്കിലും അവർ ട്രെയിനിൽ
    നാട്ടിലെത്തും!
</p>
<br/>
<p dir="ltr">
    ഒൻപതാം ക്ളാസ്സിൽ പഠിക്കുന്ന കാലത്ത് ഒരു ദിവസം അനിയത്തി വീട്ടിലെത്തിയ പാടെ
    അശോകൻ്റരികിലെത്തി കരയാൻ തുടങ്ങി!
</p>
<p dir="ltr">
    " എൻ്റേട്ടാ ,ഞാനാകെ കൊറവായിപ്പോയി "
</p>
<p dir="ltr">
    "ഉം എന്തേനും ?"'
</p>
<p dir="ltr">
    അവന് തമാശയാണ് തോന്നിയത് !
</p>
<p dir="ltr">
    " അതില്ലേട്ടാ, ശേഖരമ്മാഷ് ക്ലാസ്സിലെല്ലാരോടും ചോദിച്ചു, തീവണ്ടിക്കേരാത്തവർ
    ആരൊക്കെ? "
</p>
<p dir="ltr">
    മുൻ ബെഞ്ചിലെ ഞാമ്മാത്രം എഴുന്നേറ്റ് !മറ്റാരുമെഴുന്നേറ്റില്ല. സർവ്വ
    പിള്ളേരും എന്നെക്കളിയാക്കിച്ചിരിച്ചു "
</p>
<p dir="ltr">
    "ഓ ഇതാണോ ? ഞമ്മക്ക് തീവണ്ടിക്കേറാം "
</p>
<p dir="ltr">
    അവൻ ആശ്വസിപ്പിച്ചു.
</p>
<p dir="ltr">
    ആ കൊല്ലം തന്നെ ജഗന്നാഥ ടെമ്പിളിലെ ഉത്സവത്തിന് അശോകൻ അനിയത്തിയേയും കൂട്ടി
    ധർമ്മ പട്ടണം സ്റ്റേഷനിൽ നിന്ന് ടിക്കറ്റ് വാങ്ങി ടെമ്പിൾ ഗെയിറ്റ് വരെ
    തീവണ്ടിയിൽ യാത്ര ചെയ്തു!
</p>
<p dir="ltr">
    തൻ്റെ ഭർത്താവുമൊന്നിച്ച് അവളിപ്പോൾ നാടു നീളേ ഫ്രീ ടിക്കറ്റിൽ
    തീവണ്ടിയാത്രയിൽ!
</p>
<br/>
<p dir="ltr">
    റെയിൽവേ ചെലവിൽ അവർ യാത്ര ചെയ്യാത്ത ഇടങ്ങൾ കുറയും !
</p>
<p dir="ltr">
    സൗഭാഗ്യവതി! അതെ, സൗഭാഗ്യവതിയാണവൾ!
</p>
<br/>
<p dir="ltr">
    അമ്മവീട്ടിൽ താമസിച്ച് കതിരൂർ സ്കൂളിൽ ആറാം തരത്തിൽ
    പഠിക്കയായിരുന്നു,ഹരിയേട്ടൻ!
</p>
<p dir="ltr">
    ഒരു കണ്ണിൽ എന്തോ ഇൻഫെക്ഷൻ വന്നതിനാൽ തറവാട്ട് വീട്ടിലേയ്ക്കു കൊണ്ടുവന്നു.
</p>
<p dir="ltr">
    അശോകൻ്റെ അച്ഛൻ കുഞ്ഞമ്പു വൈദ്യരുമായി ചെറിയ പിണക്കത്തിലായിരുന്ന ഗോവിന്ദാ
    മ്മാമൻ.ഹരിയേട്ടനെ വേലിക്കോത്ത് വൈദ്യരുടെ അടുത്താണ് കൊണ്ടുപോയത് !
</p>
<p dir="ltr">
    ഇൻഫെക്ഷനായ കണ്ണിനു ചുറ്റു ചുകന്നു തുടുത്തു നീർകെട്ടി കണ്ണിൻ്റെ കാഴ്ച മങ്ങി!
</p>
<br/>
<p dir="ltr">
    പിണക്കം മറന്ന് ഗോവിന്ദാമ്മാമൻ ഹരിയേട്ടനുമായി പെങ്ങളുടെ വീട്ടിലെത്തി അളിയൻ
    കുഞ്ഞമ്പു വൈദ്യരെ കാണിച്ചു !
</p>
<p dir="ltr">
    " ഗോവിന്ദൻ പോയിക്കോളൂ. ഹരി ഒരു മാസം ഇവിടെ നില്ക്കട്ടെ"
</p>
<br/>
<p dir="ltr">
    അശോകൻ എല്ലാം വ്യക്തമായി ഓർക്കന്നുണ്ട് :
</p>
<br/>
<p dir="ltr">
    പളുങ്കു ഭരണിയിൽ വെള്ളത്തിൽ സൂക്ഷിച്ച കറുപ്പ് നിറമാർന്ന അട്ടകൾ ! അട്ടകളെ
    വെള്ളോട്ട് കിണ്ണത്തിലേയ്ക്ക് മാറ്റുന്നു.
</p>
<br/>
<br/>
<p dir="ltr">
    മെത്തപ്പായയിൽ ഇരുന്ന അമ്മയുടെ മടിയിൽ തല വെച്ച് ഹരിയേട്ടൻ
    കിടക്കുന്നു.കണ്ണിൻ്റെ അരികിലെ ചുകന്നു തുടുത്ത തൊലിയിൽ അട്ടകളെ കടിപ്പിച്ച്
    രക്തം വലിച്ചെടുയ്ക്കുന്നു.
</p>
<p dir="ltr">
    മൂന്നാല് ദിവസം ഈ പ്രക്രിയ തുടർന്നു. ഹരിയേട്ടൻ സുഖം പ്രാപിക്കയാണ്.
</p>
<br/>
<p dir="ltr">
    തുടിപ്പ് പോയി. രക്തവർണം പോയി. പനിപോയി. വേദന മാറിയില്ല.
</p>
<br/>
<p dir="ltr">
    അച്ഛൻ മാഗ്നിഫൈയിങ്ങ് ലെൻസിലൂടെ കണ്ണ് പരിശോധിക്കുന്നു,
</p>
<p dir="ltr">
    കൃഷ്ണമണിയുടെ മദ്ധ്യത്തിൽ ഒരു നെന്മണിവലുപ്പത്തിൽ കടുത്ത മഞ്ഞ നിറത്തിൽ പഴു
    പ്പുണ്ട്!.
</p>
<br/>
<p dir="ltr">
    ഗ്രന്ഥക്കെട്ടുകൾ അഴിച്ചെടത്ത് രാത്രി മുഴുവൻ നേരവും വായന!
</p>
<br/>
<p dir="ltr">
    മരുമകൻ അച്ചൂട്ടി വൈദ്യരോട് വരാൻ പറയുന്നു. അച്ഛൻ്റെ മൂന്നു മരുമക്കൾ
    വൈദ്യന്മാരാണ് ! അച്ചൂട്ടിയെ കോട്ടക്കലയച്ചു പഠിപ്പിച്ചത് അച്ഛനാണ്!
</p>
<br/>
<p dir="ltr">
    അച്ചൂട്ടി വൈദ്യരെത്തി! കട്ടിലിനടിയിലുള്ള ആമാടപ്പെട്ടി എടുത്തു
    തുറന്നു! ചുകന്ന ശീലയിൽ പൊതിഞ്ഞ ചെറിയൊരു പെട്ടി പുറത്തെടുക്കുന്നു. അതിൽ
    നിന്നും സൂക്ഷ്മമായ ചില ഉപകരണങ്ങൾ എടുത്ത് തിളപ്പിച്ച വെള്ളത്തിൽ ഇട്ടു
    വെയ്ക്കുന്നു . അവയിൽ മൂർച്ച കൂട്ടി രൂപപ്പെടുത്തിയ സ്ഫടികക്കഷണവുണ്ട്.
</p>
<br/>
<p dir="ltr">
    ഒരു തളികയിൽ ഉപകരണങ്ങളും ചെമ്പരത്തിപ്പൂവിൻ്റെ മൊട്ടുകളും നിരത്തുന്നു.
</p>
<br/>
<p dir="ltr">
    അച്ചൂട്ടി വൈദ്യരുടെ മടിയിൽ ഹരിയേട്ടനെ കിടത്തി.
</p>
<p dir="ltr">
    ചെമ്പരത്തി മൊട്ടുകളും സ്ഫടിക ക്കഷണവും ഉപയോഗിച്ചു കുഞ്ഞമ്പു വൈദ്യർ കണ്ണിലെ
    പുഴുപ്പ് പതുക്കെപ്പതുക്കെ നീക്കി. മരുന്നു വെച്ചു കെട്ടി!
</p>
<p dir="ltr">
    ഒരു തരം ശസ്ത്രക്രിയ !
</p>
<br/>
<p dir="ltr">
    രണ്ടാഴ്ച കൊണ്ട് ഹരിയേട്ടൻ പൂർണ്ണസുഖം പ്രാപിച്ചു.
</p>
<br/>
<p dir="ltr">
    ഇപ്പോഴും കാണാം ആ കണ്ണിൽ കടുക് മണിയോളം ചെറിയൊരു അടയാളം !
</p>
<br/>
<p dir="ltr">
    തനിക്ക് ഒരു കണ്ണിൻ്റെ കാഴ്ച തിരിച്ചു കിട്ടിയ ഓർമ്മയിലാകാം ഹരിയേട്ടൻ
    അനിയത്തിയെ വിവാഹം കഴിച്ചത് ! സംശയമില്ല അവൾ സൗഭാഗ്യവതി തന്നെ!
</p>
<br/>
<br/>
<p dir="ltr">
    എന്നിട്ടും…. ..
</p>
<p dir="ltr">
    അവളെ ഓർത്ത് അശോകൻ പിന്നെയും കരഞ്ഞുപോയി.
</p>
<p dir="ltr">
    കണ്ണീർ നിറഞ്ഞ മിഴികളിൽ അനിയത്തിയുടെ ജനന ദിവസം തെളിഞ്ഞു വന്നു:
</p>
<br/>
<p dir="ltr">
    മുറ്റത്ത് കളിച്ചു കൊണ്ടിരുന്ന അവനെ അച്ഛൻ വാരിയെടുത്ത് ഉമ്മ വെച്ചു പറഞ്ഞു:
</p>
<p dir="ltr">
    "മോനൊരു കുഞ്ഞനിയത്തി വന്നേ! "
</p>
<p dir="ltr">
    പഞ്ചാംഗം ബുക്കിൽ മടക്കി വെച്ച കടലാസ്സിൽ രാശിചക്രം വരെച്ചെടുത്ത് അച്ഛൻ
    പിന്നെ, പറഞ്ഞു;
</p>
<p dir="ltr">
    "പൂരം പിറന്ന മോൻ്റെയരികിൽ ഉത്രമായി അനിയത്തി ഉണ്ട്! ഉത്തമയാണ് എന്നാലും
    ദുഃഖപുത്രിയാണ്, "
</p>
<br/>
<p dir="ltr">
    ദുഃഖപുത്രി!അവൾ ദുഃഖപുത്രിയാണ്!
</p>
<br/><div id="D25">
<p dir="ltr">
    ഇപ്പോൾ അവൾ വസിക്കുന്നത് അറ്റം കാണാത്ത കണ്ണീർക്കടലിൻ്റെ തീരത്ത്!!
</p> </div>
<p dir="ltr">
   ..................
</p>
<br/>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> അമ്മേ!</h8>  </li>
        </div>


<br/>
<p dir="ltr">
    മാഷ് തന്നെക്കാണേണമെന്ന് തന്നെ വിചാരിക്കുന്നു! അതല്ലേ കാണാറില്ലല്ലോ എന്ന്
    സൂചിപ്പിച്ചത്!
</p>
<p dir="ltr">
    ഒരിക്കൽ മാത്രമാണ് മാഷ് അശോകനെ ഒരു കുട്ടിയെ അയച്ച് വിളിപ്പിച്ചത്!
</p>
<br/>
<p dir="ltr">
    അത് ഡിഗ്രി സെക്കൻ്റ് ഇയർ സബ്സിഡറി ഫിസിക്സ് പരീക്ഷാ ദിവസമായിരുന്നു! അവൻ്റെ
    ഏറ്റവും ഇഷ്ട സബ്ജക്റ്റ്‌!
</p>
<p dir="ltr">
    പരീക്ഷ എഴുതിക്കൊണ്ടിരിക്കെ
</p>
<p dir="ltr">
    സ്വസ്ഥത ഇല്ലാതായി: അഞ്ച് ചോദ്യത്തിന് ഉത്തരമെഴുതണം: അവൻ മൂന്നെണ്ണത്തിനു
    മാത്രം ഉത്തരമെഴുതി ഒരു മണിക്കൂർ മുന്നെ പരീക്ഷാ ഹാൾ വിട്ടിറങ്ങി!
</p>
<p dir="ltr">
    തീപ്പിടിച്ച ശിരസ്സുമായി നഗരത്തിലലഞ്ഞു .കടല്പാലത്തിൻ്റെ മുനമ്പിൽ
    ചെന്നിരുന്നു!
</p>
<br/>
<p dir="ltr">
    രാത്രി പാതിരാവ് കഴിഞ്ഞാണ് വീട്ടിലെത്തിയത്! തെക്കേപ്പുറംകോലായിൽ
    കാത്തിരിപ്പുണ്ട്, അമ്മ!
</p>
<p dir="ltr">
    ഉറങ്ങാൻ കിടന്നപ്പോഴും അമ്മ ഉറങ്ങാതെ അവൻ്റരികിലുണ്ട്!
</p>
<p dir="ltr">
    രാവിലെ അമ്മ ഓർമ്മിപ്പിച്ചു: "മാഷ് ചെല്ലാമ്പറഞ്ഞിന്, ഒരു കുട്ടീനെ അയച്ചിന് "
</p>
<br/>
<p dir="ltr">
    കരുണയിൽ പതിവ് പോലെ മാഷുടെ മുന്നിൽ അശോകൻ ഇരുന്നു.
</p>
<p dir="ltr">
    ഷർട്ടിൻ്റെ കൈ മടക്കിൽ കരുതിയ കടലാസ്സെടുത്തു നിവർത്തി അവൻ മാഷുടെ കൈയ്യിൽ
    കൊടുത്തു:
</p>
<p dir="ltr">
    "അമ്മേ "എന്ന കവിത!
</p>
<br/>
<p dir="ltr">
    എൻ്റെപൂക്കളേ
</p>
<p dir="ltr">
    നീലാകാശമേ
</p>
<p dir="ltr">
    ചിരിച്ചെന്നെ -
</p>
<p dir="ltr">
    ച്ചാമ്പലാക്കിയ നക്ഷത്രങ്ങളേ,
</p>
<p dir="ltr">
    നിങ്ങളെന്നെയെന്തിനായ്
</p>
<p dir="ltr">
    വീണ്ടുമുണർത്തി
</p>
<p dir="ltr">
    പുതു ഗന്ധമായ്
</p>
<p dir="ltr">
    പടർ, .ന്നെൻ കൺകളിൽ
</p>
<p dir="ltr">
    വർണ്ണങ്ങളെഴുതുന്നു!
</p>
<br/>
<p dir="ltr">
    ഇല്ല
</p>
<p dir="ltr">
    ഞാനില്ലാ
</p>
<p dir="ltr">
    പൂത്ത കാനനത്തിലേ -
</p>
<p dir="ltr">
    യ്ക്കൊറ്റക്കുന്നിൻ്റെ
</p>
<p dir="ltr">
    നെറുകയിലമ്പിളിത്തെല്ലിൻ തുമ്പി-
</p>
<p dir="ltr">
    ലൊതുങ്ങാമോഹത്തിൻ്റെ
</p>
<p dir="ltr">
    ചിറകായുയരുവാൻ
</p>
<p dir="ltr">
    ഇല്ല
</p>
<p dir="ltr">
    ഞാനിനിയില്ല !
</p>
<br/>
<p dir="ltr">
    എൻ്റെ കയ്യുയരത്തി -
</p>
<p dir="ltr">
    ലുലയും സ്വർണ്ണത്തിൻ്റെ
</p>
<p dir="ltr">
    കുലകൾ വേണ്ട
</p>
<p dir="ltr">
    എനിക്കായി -
</p>
<p dir="ltr">
    ട്ടുന്നതങ്ങളിൽ സൗമ്യം
</p>
<p dir="ltr">
    ജ്വലിക്കുമനർഘത വേണ്ട!
</p>
<p dir="ltr">
    എൻ ഞരമ്പിൻ്റെ
</p>
<p dir="ltr">
    ജ്വാലയായ് കത്തിപ്പടർ -
</p>
<p dir="ltr">
    ന്നൊരിക്കൽക്കൂടി
</p>
<p dir="ltr">
    എന്നെ
</p>
<p dir="ltr">
    മറ്റൊരു ചുടലയായ്
</p>
<p dir="ltr">
    മാറ്റുവാനുഴറുമീ
</p>
<p dir="ltr">
    സൂര്യന്മാർ വേണ്ട!
</p>
<br/>
<p dir="ltr">
    എനി-
</p>
<p dir="ltr">
    യ്ക്കെന്നും
</p>
<p dir="ltr">
    പാരുഷ്യമറിയാത്തോ-
</p>
<p dir="ltr">
    രീമടിത്തട്ടിൻ
</p>
<p dir="ltr">
    ക്ഷീരപഥമേ മതി,
</p>
<p dir="ltr">
    സ്നേഹാമോദമേ മതി!
</p>
<p dir="ltr">
    നുളളി നോവിക്കുമുറുമ്പുക-
</p>
<p dir="ltr">
    ളിനിയും പൊതിയുവതിന്നു മുമ്പമ്മേ,
</p>
<p dir="ltr">
    എൻ്റെ പൊന്നമ്മേ ,
</p>
<p dir="ltr">
    എനിക്കമ്മിഞ്ഞ തരൂ
</p>
<p dir="ltr">
    ഒരു മുത്തശ്ശിക്കഥ പാടൂ
</p>
<p dir="ltr">
    ഞാനുറങ്ങട്ടേ….
</p>
<p dir="ltr">
    ഞാനുറങ്ങട്ടേ…..!
</p>
<br/>
<p dir="ltr">
    കവിത വായിച്ചു,
</p>
<p dir="ltr">
    മാഷ് സാന്ത്വനിപ്പിച്ചു:
</p>
<p dir="ltr">
    "സാര്വല്ല .പരീക്ഷാഹാളിൽ നിന്നിറങ്ങിനടന്നത് കണ്ടിരുന്നു!
</p>
<p dir="ltr">
    ഇനിയുള്ളവ എഴുതിയാലും മതി, പാസ്സാകും! കവിത വാരികക്കയയ്ക്കാം "
</p>
<br/><div id="D26">
<p dir="ltr">
    രണ്ടാമത്തെ ആഴ്ച കവിത മാതൃഭൂമിയിൽ അച്ചടിച്ചു വന്നു!
</p> </div>
<p dir="ltr">
   ..................
</p>
<br/>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> ബോധമില്ലായിരുന്നു</h8>  </li>
        </div>

<br/>
<p dir="ltr">
    ഇപ്പോളിതാ, മാഷ് പിന്നെയും തന്നെ കാണാനാഗ്രഹിക്കുന്നു ! എന്തിനായിരിക്കാം?
</p>
<p dir="ltr">
    മരുന്നിനു പോകേണ്ടതുണ്ടോ! അല്ല, വല്ല മീറ്റിംഗിനും കൂടെപ്പോകാനായിരിക്കാം.
</p>
<p dir="ltr">
    പ്രഭാഷണത്തിന് പോകുമ്പോൾ മാഷ് നൊപ്പം അശോകനും പോകും! സംഘാടകരിൽ നിന്ന് പണം
    സ്വീകരിക്കയില്ല.എല്ലാ ചെലവും സ്വന്തം പോക്കറ്റിൽ നിന്ന് മാത്രം!
</p>
<br/>
<p dir="ltr">
    കോഴിക്കോട് മെഡിക്കൽ കോളേജ് കോൺഫറൻസ് ഹാൾ: മെഡിക്കോസ് അസോസിയേഷൻ്റെ ഉദ്ഘാടനം .
    പ്രൗഢഗംഭീരമായ സദസ്സ്!
</p>
<p dir="ltr">
    മണ്ഡപത്തിൽ മാഷ് പ്രധാന അതിഥി !
</p>
<p dir="ltr">
    പ്രസംഗം ആരംഭിക്കുന്നു. പതിവുപോലെ തന്നെ സംബോധന ഇല്ല.
</p>
<p dir="ltr">
    " ഞാനിവിടെ വരുന്നത് ഇത് രണ്ടാം തവണ! ആദ്യമെത്തുമ്പോൾ എനിക്ക്
    ബോധമില്ലായിരുന്നു! വൈദ്യശാസ്ത്ര മഹത്ത്വം എൻ്റെ ബോധം തിരിച്ചുനല്കി, എൻ്റെ
    ജീവനെ തിരിച്ചു നല്കി!..... "
</p>
<br/>
<p dir="ltr">
    രണ്ടേ രണ്ട് ,സുലളിതമായ വാചകത്തിൻ്റെ ഗരിമയിൽ സദസ്സ് നിശ്ശബ്ദമായി. ഒന്നര
    മണിക്കൂർ നീണ്ട പ്രഭാഷണം !
</p>
<br/>
<p dir="ltr">
    ആയിരത്തി തൊള്ളായിരത്തി എഴുപത്തഞ്ച് ഡിസമ്പറിലായിരുന്നു മാഷിനെ മെഡിക്കൽ
    വാർഡിൽ എഡ്മിറ്റ്‌  ചെയ്തത്.
</p>
<p dir="ltr">
    സംഭവമറിയുമ്പോൾ അശോകൻ മാനന്തവാടിയിൽ റവന്യുഡിപ്പാർട്ട്മെൻ്റിൽ ഉദ്യോഗസ്ഥനാണ്.
</p>
<p dir="ltr">
    ഉടൻ തന്നെ അഞ്ച് ദിവസത്തെ കാഷ്വൽ ലീവ് ലെറ്റർ സബ്മിറ്റ് ചെയ്തു!
</p>
<p dir="ltr">
    ഹെഡ്ക്വാർട്ടേഴ്സ് ഡെപ്യൂട്ടി തഹസിൽദാർ അശോകനെ രൂക്ഷമായി നോക്കി, ഫോമിൽ
    കുറിച്ചു::
</p>
<p dir="ltr">
    "ലീവ് റിജക്ടഡ് "
</p>
<br/>
<p dir="ltr">
    അടിയന്തിരാവസ്ഥ കാലമാണ് പെർമിഷനില്ലാതെ ഹെഡ് ക്വാർട്ടെഴ്സ് വിടാനേ പാടില്ല.
</p>
<br/>
<p dir="ltr">
    പോലീസ് ഡിപ്പാർട്ട്മെൻ്റിൽ നിന്ന് അവൻ്റെ പേരിൽ നിരന്തരം അന്വേഷണങ്ങൾ ഉണ്ട്:
    ഇയാൾ തീവ്രവാദിയാണോ? ആദ്യ അപ്പോയ്മെൻറ് മാനന്തവാടിയിലേയ്ക്ക് തന്നെ എന്തിനു
    പറഞ്ഞു വാങ്ങിച്ചു.?
</p>
<br/>
<p dir="ltr">
    പെട്ടെന്നു രോഷാകുലനാകും ചിലപ്പോൾ അശോകൻ!
</p>
<p dir="ltr">
    രോഷാഗ്നി തെളിയുന്നൂ കണ്ണുകളിൽ! അവൻ തൻ്റെ ഓഫീസർ രാംകുമാറിൻ്റെ കഴുകൻ
    കണ്ണിലേയ്ക്ക് തറപ്പിച്ചു നോക്കി.
</p>
<p dir="ltr">
    " ഇങ്ങനത്തെ നിസ്സാര റീസന് ലീവ് തരാൻ പറ്റില്ലെഡോ"
</p>
<p dir="ltr">
    അശോകൻ ലെറ്റർ പിടിച്ചു വാങ്ങി, സ്പ്രിംഗ് ഡോർ തുറന്നു നേരെ തഹസിൽദാരുടെ
    മുന്നിലെത്തി.
</p>
<p dir="ltr">
    അദ്ദേഹം ലീവിനുള്ള റീസൺനോക്കി:
</p>
<p dir="ltr">
    " ഐ ഹാവ് ടു മീറ്റ് മൈ ഗുരു ശ്രീ എം എൻ വിജയൻ ഹൂയീസ് എഡ്മിറ്റഡ് ഇൻ ദ
    മെഡിക്കൽ കോളേജ് എറ്റ് കാലിക്കറ്റ് "
</p>
<br/>
<p dir="ltr">
    തഹസിൽദാർ, വി.ഒ.കെ.മധവൻ നമ്പ്യാർ "റിജക്ടഡ് "തടഞ്ഞു, "ലീവ് പെർമ്മിറ്റഡ്" എന്നെഴുതി!
</p>
<br/>
<p dir="ltr">
    വി.ഒ.കെ.യുടെ മകൾ പ്രേമ വിജയമ്മാഷിൻ്റെ സ്റ്റ്യൂഡൻഡ് ആയിരുന്നു!
</p>
<br/>
<p dir="ltr">
    അശോകൻ മെഡിക്കൽ വാർഡിലെത്തുമ്പോൾ, ബോധത്തിലേയ്ക്ക് മിഴിതുറന്ന മാഷ്
    എഴുന്നേറ്റ് ബെഡ്ഡിലിരിപ്പാണ് ! ഏറെ നേരത്തെ ഡ്റിപ്പിൻ്റെ ഉന്മേഷത്തിലും മാഷ്
    ക്ഷീണിതനാണ്.
</p>
<p dir="ltr">
    അശോകൻ കൈയ്യിൽ പിടിച്ചപ്പോൾ മാഷ് അവനെയാണ്
</p>
<p dir="ltr">
    ആശ്വസിപ്പിച്ചത്:
</p>
<p dir="ltr">
    "ഇതൊന്നും സാരമുള്ളതല്ല. ലീവെടുത്ത് വരേണ്ടിയിരുന്നില്ല."
</p>
<br/>
<p dir="ltr">
    ഒന്നും പറയാനാവാതെ അവൻ മുഖത്ത് തന്നെ നോക്കിയിരുന്നു.
</p>
<p dir="ltr">
    "സാധാരണ രോഗം: ചെറിയ മരുന്ന് ആറ് മാസം തെറ്റാതെ കഴിക്കണം അത്രയേ വേണ്ടൂ"
</p>
<br/><div id="D27">
<p dir="ltr">
    മാഷിന് ഇൻ്റസ്റ്റൈനിൽ ടി.ബി.രോഗമായിരുന്നു!
</p> </div>
<p dir="ltr">
    ……….
</p>
<br/>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> വർത്താനങ്ങൾ</h8>  </li>
        </div>

<br/>
<br/>
<p dir="ltr">
    രണ്ടു വർഷം കഴിഞ്ഞേയുള്ളൂ,
</p>
<p dir="ltr">
    അശോകൻ റവന്യു ഡിപ്പാർട്ട്‌മന്റ്‌ 
 ഉദ്യോഗം രാജിവെക്കാൻ തീരുമാനിച്ചു.
</p>
<p dir="ltr">
    അദ്ധ്യാപക നിയമന ഉത്തരവ് ലഭിച്ചതും മാഷിനെ അറിയിച്ചു.
</p>
<br/>
<p dir="ltr">
    മാഷ്‌ പറഞ്ഞു:
</p>
<p dir="ltr">
    ''കഥയും കവിതയും എഴുതാനാണെങ്കിൽ അദ്ധ്യാപക ജീവിതം വേണ്ട"
</p>
<br/>
<p dir="ltr">
    അശോകന് മനസ്സിനൊരു ലാഘവം വേണ്ടിയിരുന്നു. അമ്മയുടെ അരികിൽ എന്നും എത്താൻ
    അവനാഗ്രഹിച്ചു. പ്രൈവറ്റായി എഴുതിക്കൊണ്ടിരുന്ന എം.എ.പരീക്ഷ സാവകാശമെടുത്ത്
    പഠിച്ചു പസ്സാകാൻ മോഹമുണ്ടായിരുന്നു!
</p>
<br/>
<p dir="ltr">
    മാഷ് സമ്മതം മൂളി!
</p>
<p dir="ltr">
    അശോകൻ അദ്ധ്യാപകനായി.
</p>
<br/>
<p dir="ltr">
    വേനലവധിക്കാലം:
</p>
<br/>
<p dir="ltr">
    മാഷ് വീണ്ടും രോഗ ഗ്രസ്തനായി.
</p>
<br/>
<p dir="ltr">
    ഇത്തവണ ,ഒളിഞ്ഞും തെളിഞ്ഞും മാഷിനെ വളരെക്കാലമായി അലട്ടിക്കൊണ്ടിരുന്ന
    ഭഗന്ദരമായിരുന്നു വില്ലാളി!
</p>
<br/>
<p dir="ltr">
    ഭഗന്ദരം അതിൻ്റെ സകലവിധ ന്നന്നാഹവുമായി അദ്ദേഹത്തെ പീഡനപർവ്വത്തിലേയ്ക്കു
    നയിച്ചു.
</p>
<br/>
<p dir="ltr">
    മാഷ് വെസ്റ്റ് കോസ്റ്റ് നഴ്സിങ് ഹോമിൽ അഡ്മിറ്റ് ചെയ്യപ്പെട്ടു.
</p>
<br/>
<p dir="ltr">
    എന്നും ഉച്ചയ്ക്ക്പന്ത്രണ്ട്‌ മണിക്ക് അശോകൻ കരുണയിലെത്തും. ടിഫിൻ കേരിയറിൽ
    ,ശാരദാമ്മ രണ്ടു പേർക്കുളള ചോറും ചപ്പാത്തിയും കറിയും ഒരുക്കി വെയ്ക്കും!
    ഫ്ലാസ്കിൽ വെള്ളവും.
</p>
<p dir="ltr">
    ഉച്ചയ്ക്ക് ചോറ് ,രാത്രി ചപ്പാത്തി !
</p>
<br/>
<p dir="ltr">
    നാടൻ കോഴിയുടെ രണ്ടു മുട്ട ഒരു തുണിയിൽ പൊതിഞ്ഞു പ്രത്യേക ശ്രദ്ധയോടെ സഞ്ചിയിൽ
    വെച്ചു കൊടുക്കും. മാഷിനുള്ളതാണത്!
</p>
<p dir="ltr">
    മുട്ട കഴിക്കേണമെന്ന് ഡോക്ടരുടെ നിർദേശുണ്ട് .
</p>
<br/>
<p dir="ltr">
    സഞ്ചിയിൽ ആഹാരവുമായി അശോകൻ വാർഡിലെത്തുമ്പോൾ, അരികിൽ ചില പ്രിയ
    സുഹൃത്തുക്കളുണ്ടാകുമെങ്കിലും മാഷ് കമ്ഴ്ന്ന് കിടപ്പായിരിക്കും.
    മലർന്നുകിടക്കാൻ വയ്യ.!
</p>
<br/>
<p dir="ltr">
    രോഗം ബാധിച്ച ശരീര ഭാഗത്ത് കീറി മുറിച്ച് , ഭഗന്ദരമായി മാറിയ സിംഗിൾ
    കാവിറ്റികളും മൾട്ടിപ്പ്ൾ കാവിറ്റികളുംനീക്കം ചെയ്യലാണ് ചികിത്സ. അതെ,
    ഓപ്പറേഷൻ !
</p>
<br/>
<p dir="ltr">
    ഓപ്പറേഷൻ ചെയ്യുമ്പോൾ ലോക്കൽ അനസ്തേഷ്യ പോലും
</p>
<p dir="ltr">
    വേണ്ടതില്ല എന്ന് ഡോക്ടരോട് മാഷ് പറഞ്ഞിരുന്നത്രെ!
</p>
<br/>
<p dir="ltr">
    എല്ലാ ദിവസവും രാവിലെയും വൈകുന്നേരവും ഡോക്ടർ എ.ജി.നമ്പ്യാർ വാർഡിൽ വരും!
</p>
<p dir="ltr">
    രാവിലെ ബാൻ്റേജഴിച്ചു വിശദമായ പരിശോധന!
</p>
<p dir="ltr">
    കമ്പൗണ്ടർ ഭാസ്കരനുമുണ്ടാകും മരുന്നു വെച്ച് ഡ്രസ്സ് ചെയ്യാൻ!
</p>
<br/>
<p dir="ltr">
    മാഷ് സുഖം പ്രാപിച്ചു വരികയായിരുന്നു.
</p>
<p dir="ltr">
    ആദ്യ ഓപ്പറേഷൻ കഴിഞ്ഞ് ഏഴാം ദിവസം:
</p>
<p dir="ltr">
    രാവിലെ ഏഴു മണിക്കെത്തി
</p>
<p dir="ltr">
    ബാൻഡേജഴിച്ച് പരിശോധിച്ചു കൊണ്ടിരുന്ന ഡോക്ടരുടെ മുഖത്ത് പതിവ് തെളിച്ചം
    മങ്ങി!
</p>
<p dir="ltr">
    "മാഷേ, ചെറിയൊരു സംശയം!
</p>
<p dir="ltr">
    ഹീലിങ്ങുണ്ട്, മേലെ മാത്രം, ഉള്ളിൽ പിന്നെയുമെന്തോ!"
</p>
<br/>
<p dir="ltr">
    മാഷ് വീണ്ടും ഓപ്പറേഷൻ തിയറ്ററിലേക്ക്!
</p>
<p dir="ltr">
    ചക്രക്കസേലയിലും ഇരിക്കാൻ പറ്റില്ലല്ലോ!സ്റ്റെച്ചറിലാണെങ്കിൽ കമിഴ്ന്നു
    കിടക്കേണ്ടി വരും!
</p>
<br/>
<p dir="ltr">
    "നടക്കാം "
</p>
<p dir="ltr">
    മാഷ് പറഞ്ഞു.
</p>
<p dir="ltr">
    അങ്ങനെ തന്നെയാണ് ആദ്യം പോയതും! പോകുമ്പോൾ കൈ പിടിക്കേണ്ടതില്ല. വരുമ്പോൾ
    ആവാം.
</p>
<p dir="ltr">
    അശോകൻ തിയറ്ററിനു മുന്നിൽ കാത്തു നിന്നു. അന്നു് ഒരു മണിക്കൂർ വേണ്ടി വന്നു.
</p>
<br/>
<p dir="ltr">
    നഴ്സ് വനജ വാതിൽ തുറുന്നു!
</p>
<p dir="ltr">
    കഠിന വേദന സഹിച്ചു സഹിച്ചു തളർന്നു പരവശനായ് മാഷ്. അനസ്തേഷ്യയില്ലാതെയാണല്ലോ
    കീറി മുറിക്കൽ!
</p>
<p dir="ltr">
    മാഷ് അശോകൻ്റെ ചുമലിൽ കൈവെച്ചു താങ്ങി നിന്നു.
</p>
<p dir="ltr">
    ആ ചെറിയ ഭാരവുമായി മാഷിനൊപ്പം അവൻ പതുക്കെ നെ നടന്നു. കമ്പൗണ്ടർ ഭാസ്കരനുണ്ട്
    കൂടെ.
</p>
<p dir="ltr">
    റൂമിലെത്തി കണ്ണുകളടച്ചു മാഷ് കമിഴ്ന്നു കിടന്നു.
</p>
<p dir="ltr">
    ഭാസ്കരനാണ് പറഞ്ഞത് - ഉണങ്ങാത്ത മുറിവിന്നുള്ളിൽ രണ്ടു കാവിറ്റി കൂടി പുതുതായി
    രൂപപ്പെട്ടിരിക്കുന്നു,അവയെ തുരന്നെടുത്തു!
</p>
<br/>
<p dir="ltr">
    തരിപ്പിക്കാത്ത പച്ച മാംസത്തിൽ സർജിക്കൽ നൈഫിൻ്റെ വിളയാടൽ!
</p>
<p dir="ltr">
    തരിപ്പിക്കരുത് എന്ന് നിർദേശിച്ചെങ്കിലും മാഷ് വേദനാസംഹാരി ഗുളിക വേണ്ടെന്നു
    വെച്ചില്ല.
</p>
<br/>
<p dir="ltr">
    രാത്രി നേരത്തേ,ഏഴര മണിക്ക് ആഹാരം!ഒപ്പം തന്നെ മാഷ് ന് മൂന്നാല് ഗുളിക
    കഴിക്കാനുണ്ടാകും!
</p>
<p dir="ltr">
    എട്ട് മണിക്ക് നഴ്സെത്തി ഇഞ്ചക്ഷനെടുക്കും. ഉടൻ ലൈറ്റൊഫാക്കി കിടക്കും.
</p>
<p dir="ltr">
    മാഷ് ബെഡ്ഡിൽ കമിഴ്ന്നും ചിലപ്പോൾ ചരിഞ്ഞും.
</p>
<br/>
<p dir="ltr">
    അശോകൻ താഴെ തറയിൽ പുല്ല് പായയിൽ മലർന്നങ്ങ് കിടക്കും. അവന് തലയിണ ശീലമില്ല.
    എവിടെ കിടന്നാലും പ്രശ്നമില്ല. അനുരോഗങ്ങൾ വളരെ അപൂർവമായേ വരാറുള്ളൂ!
</p>
<p dir="ltr">
    നിത്യ വ്യായാമിയാണ്. പതിനാറാം വയസ്സു മുതൽ യോഗ ചെയ്യുന്നു.
</p>
<p dir="ltr">
    എന്തോ, മാഷിന് യോഗയിൽ വിശ്വാസമില്ല. യോഗയിലായിരിക്കില്ല അവിശ്വാസം അത് കൊണ്ടു
    നടക്കുന്ന ആചാര്യവേഷക്കാരോടായിരിക്കാം.
</p>
<br/>
<p dir="ltr">
    ഉറക്കം വരും വരെ മാഷ് വർത്താനം പറഞ്ഞു കൊണ്ടിരിക്കും! അത്
    കേട്ടുകൊണ്ടേയിരിക്കൽ ഒരനുഭവം തന്നെ!
</p>
<p dir="ltr">
    വർത്താനത്തിൽ ഇടക്കിടെ നർമ്മത്തിൻ്റെ മധുരത്തരികൾ!
</p>
<br/>
<p dir="ltr">
    മാഷ് ടെ ശരീരം ഒരു കളിക്കളം! ജാതിഭേദമില്ലാതെ, രോഗങ്ങൾക്കെല്ലാം കളിക്കാൻ
    വിട്ടുകൊടുത്തിരിക്കയാണത്രെ!
</p>
<p dir="ltr">
    പണ്ടുമുതലേ കളിക്കാർ സുലഭം,
</p>
<br/>
<p dir="ltr">
    ചിന്തകളെ അലങ്കോലമാക്കും ചെന്നിക്കുത്ത്, ചിക്കൻപോക്സ് ഫിഷർ,പൈൽസ്,
    പ്ലൂഅരസ്സി, ഇന്റസ്റ്റൈൻ ടി. ബി…....അങ്ങിനെ അങ്ങിനെ!
</p>
<br/>
<p dir="ltr">
    ഇടയ്ക്കിടെ ചില സംശയങ്ങൾ ചോദിക്കും അശോകൻ. മറുപടിയായാണ് തൻ്റെ ജീവിതത്തിൻ്റെ
    ഏടുകളിലേയ്ക്കെത്തുന്നത്.
</p>
<br/>
<p dir="ltr">
    പതിനഞ്ചാം വയസ്സിൽ ലേഖനമെഴുതിയത്, നാല്പത്തിയേഴ് ആഗസ്റ്റ് പതിനാലിന് രാത്രി
    താൻ പഠിക്കുന്ന സ്കൂൾ മുറ്റത്ത് സ്വതന്ത്ര പതാക ഉയർത്തിയത്, പതിനെട്ടാം
    വയസ്സിൽ ഫ്രോയിഡിൻ്റെ ചിന്തകളാസ്പ ദമാക്കി തയ്യാറാക്കി പ്രസിദ്ധീകരിച്ച പഠന
    പരമ്പരയെപ്പറ്റിയൊക്കെ അശോകനറിയുന്നത് അങ്ങനെയാണു് !
</p>
<br/>
<div id="D28">
<p dir="ltr">
    ആത്മീയ കാര്യങ്ങളിൽ അമിതമായി താത്പര്യം തോന്നി ഏതോ ആശ്രമത്തിൽ ചേർന്നതും
    കാപട്യത്തിൻ്റെ ലോകമറിഞ്ഞു സന്യാസം വേണ്ടെന്നു വെച്ചതും കേട്ടപ്പോൾ അശോകൻ
    തൻ്റെ യൗവനാരംഭ ദിനങ്ങളിലെത്തി!
</p> </div>
<p dir="ltr">
   ..................
</p>
<br/>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> സന്യാസ ചിന്തകൾ</h8>  </li>
        </div>

<br/>
<p dir="ltr">
    അക്കാലത്ത് എന്നും പ്രാർത്ഥനാ നിർഭരമായിരുന്നു അശോകൻ്റെ മനസ്സ്! ഏതോ പാപ
    ചിന്തയുടെ ഭാരം അലട്ടിക്കൊണ്ടിരുന്നു.
</p>
<br/>
<p dir="ltr">
    യോഗാചാര്യൻ ആനന്ദൻ പിള്ള !എല്ലാവർഷവും ഹിമാലയത്തിലെത്തി മോശം സീസൺ കാലത്ത്
    കാലടിയിൽ വന്നു പിന്നെയും തിരിച്ചു പോകുന്ന യാത്രികൻ!
</p>
<p dir="ltr">
    മേൽ വസ്ത്രമില്ല, കാവി മുണ്ട് കൈയിൽ കമ്പിളി വിരിപ്പിൻ്റെ ഒരു കഷണം! പിന്നെ,
    ചെറിയൊരു ഭാണ്ഡവും മാത്രം സമ്പാദ്യം! എവിടെയും ഒരു മാസത്തിലേറെ തങ്ങാത്ത
    അവധൂതൻ !
</p>
<br/>
<p dir="ltr">
    മൂന്നു തവണകളായി മൂന്നു മാസം ആനന്ദൻ പിളള ആചാര്യൻ്റെ അനുഗ്രഹത്തിനു കീഴിൽ
    യോഗയും ധ്യാനവും പരിശീലിച്ചു അശോകൻ!
</p>
<br/>
<p dir="ltr">
    സന്യാസ ജീവിതം -
</p>
<p dir="ltr">
    ആഗ്രഹമറിയിച്ചപ്പോൾ അദ്ദേഹം പറഞ്ഞു:
</p>
<p dir="ltr">
    "വേണ്ടതില്ല "
</p>
<p dir="ltr">
    തൻ്റെ അമ്മയുമായുള്ള അശോകൻ്റെ ആത്മബന്ധം അറിഞ്ഞിരുന്നു ആ അവധൂത മനസ്സ്!
</p>
<br/>
<p dir="ltr">
    ആത്മീതയുടെ വലയത്തിൽ നിന്ന് പുറത്തു കടക്കാൻ എന്നിട്ടും അവനായിരുന്നില്ല!
</p>
<br/>
<p dir="ltr">
    ആത്മോപദേശ ശതകവും, ആർഷജ്ഞാനവും ജ്ഞാനവാസിഷ്ഠവും ഭഗവത് ഗീതയുമായിരുന്നു ശിരസ്സിൽ. ഗുരുസ്വാമികളും 
    പരമഹംസരും  വിവേകാനന്ദനും അരബിന്ദോവും അവനെ വിളിച്ചു കൊണ്ടിരുന്നു!  ഒരു പാട് സംശയങ്ങളുണ്ട് -
</p>
<p dir="ltr">
    അരബിന്ദോ, തൻ്റെ സഹധർമ്മിണിയെ കുടുംബത്തിലുപേക്ഷിച്ചു പോയത് ശരിയോ?  ധമനികളിലെ
    വിപ്ലവ വീര്യത്തെ ഒതുക്കി വെച്ചത് ഭീരുത്വമായിരുന്നില്ലേ? സ്വാതന്ത്ര്യ
    സമരത്തിൽ അദ്ദേഹം കടമ നിറവേറ്റിയോ!
</p>
<br/>
<p dir="ltr">
    സംശയങ്ങളുടെ വലയം അവനെ ചുറ്റിപ്പിണഞ്ഞു.
</p>
<p dir="ltr">
    ഫിസിക്സ് ബി .എസ് .സി. ഫസ്റ്റ് ഇയർ ക്ലാസ്സ്!
</p>
<p dir="ltr">
    പ്രാക്ടിക്കൽ ലാബ്:
</p>
<br/>
<p dir="ltr">
    ഇൻടേണൽ റിഫ്രാക്ഷന് വിധേയമായൊരു പ്രകാശ രശ്മി അശോകൻ്റെ ശിരസ്സിലെ ഗ്ലാസ്
    പ്രിസത്തിൽ പതിച്ചു ചിതറി ആയിരം വർണങ്ങളായി!
</p>
<br/>
<p dir="ltr">
    അവൻ കോളേജ് ഉപേക്ഷിച്ചു . .എങ്ങോട്ടെങ്കിലും പോയേ തീരൂ !
</p>
<br/>
<p dir="ltr">
    കരുണയിലെ സ്നേഹാർദ്ര മിഴികൾ സമ്മതം പറഞ്ഞു:
</p>
<p dir="ltr">
    "പോകാം. ഇപ്പോൾ ഇതാവശ്യം! ഇങ്ങു തന്നെ തിരിച്ചെത്തിയേക്കുക . യാത്ര ഒരു പാട്
    ഗുണം ചെയ്യും"
</p>
<br/>
<p dir="ltr">
    എട്ട് ചാന്ദ്രമാസങ്ങൾ! അഷ്ട ദിക്കുകളും അറിഞ്ഞു കൊണ്ടൊരു ദീർഘയാനം!
</p>
<br/>
<p dir="ltr">
    പുതുശ്ശേരിയിൽ, അരബിന്ദാശ്രമത്തിൻ്റെ പ്രശാന്തിയിൽ മൊസൈക്ക് നിലത്ത്
    മിഴികളടച്ചു ധ്യാന നിരതനായപ്പോഴും ഉൾക്കളത്തിലെത്തിയില്ല ഒരു ശാശ്വത
    പ്രകാശവീചിപോലും!
</p>
<br/>
<p dir="ltr">
    അവിടെയും സന്യാസത്തിൻ്റെ നിതാന്തമൊരു നിഗൂഢ നിയന്ത്രണരേഖ !
</p>
<br/>
<p dir="ltr">
    ഒടുവിൽ
</p>
<p dir="ltr">
    തെല്ല് തെളിഞ്ഞ മനസ്സുമായി അലച്ചിലിനു ശേഷം
</p>
<p dir="ltr">
    അമ്മയുടെ ചിറകിനു കീഴിൽ അശോകൻ തിരിച്ചെത്തി!
</p>
<br/><div id="D29">
<p dir="ltr">
    രസതന്ത്ര മന്ത്രം ശ്രവിക്കാൻ പുതിയ എഡ്മിഷനായി തൻ്റെ കോളേജിൽ തന്നെ പിന്നെയും
    ചേർന്നു!
</p> </div>
<p dir="ltr">
  ..................
</p>
<br/>
<br/>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8> വിരമിക്കൽ -ഇനിയില്ല സർവീസ്!</h8>  </li>
        </div>

<br/>
<p dir="ltr">
    വർത്താനം പറഞ്ഞ് പറഞ്ഞു മാഷ് ഉറങ്ങിപ്പോകും. മാഷ് ഉറങ്ങിയാലും അശോകൻ കുറച്ച്
    നേരം കൂടി ഭാവനാ ലോകത്ത് തന്നെ!
</p>
<p dir="ltr">
    പുലർകാലത്ത് എഴുന്നേല്ക്കും! അശോകൻ പത്രവും പ്രഭാതഭക്ഷണവും
    വാങ്ങിയെത്തുമ്പോഴേയ്ക്കും മാഷ് റെഡി!
</p>
<p dir="ltr">
    രണ്ട് ഇഡ്ലി,  ഒരു ചെറുപഴം. ചായ .
</p>
<p dir="ltr">
    കോഴിമുട്ട ചൂടാക്കാതെ, ഇഷ്ടമാകാത്ത പോലെ കഴിക്കും. വെജിറ്റേറിയനല്ലെ, ഡോക്ടരുടെ
    നിർദേശം സ്വീകരിക്ക തന്നെ!
</p>
<br/>
<p dir="ltr">
    ഡോക്ടർ വന്നു പോയാൽ സന്ദർശകരുണ്ടാകും. അശോകൻ വീട്ടിലേയ്ക്കു പോകും ഉച്ചയ്ക്ക്
    തിരിച്ചു വരും!
</p>
<br/>
<p dir="ltr">
    രണ്ടാമത്തെ ഓപ്പറേഷനു ശേഷം നാലു ദിവസം കഴിഞ്ഞേയുള്ളൂ, മാഷ് പിന്നെയും
    തിയറ്ററിൽ സർജിക്കൽടേബിളിൽ കമിഴ്ന്നു കിടക്കേണ്ടുന്ന അവസ്ഥയിലായി.
</p>
<p dir="ltr">
    അന്നും ഒരു മണിക്കൂർ കീറി മുറിക്കൽ!
</p>
<br/>
<p dir="ltr">
    അന്ന് ഉച്ചയ്ക്കു് ഡോക്ടർ അശോകനെ വിളിപ്പിച്ചു.
</p>
<p dir="ltr">
    പതിഞ്ഞ ശബ്ദം ദയാനിർഭരം:
</p>
<p dir="ltr">
    "മകനാണല്ലേ?"
</p>
<p dir="ltr">
    അല്ലെന്നു പറയാൻ അവൻ ശ്രമിച്ചില്ല!
</p>
<p dir="ltr">
    " ഹോ! പ്രൊഫസറിന് ഇതെന്തൊരു മനക്കരുത്ത്,  ഇത്രയും സഹനശക്തിയോ!"
</p>
<br/>
<p dir="ltr">
    ടേബിളിൽ കമിഴ്ന്ന് കിടന്നാൽ മാഷ് പറയുമത്രെ:
</p>
<p dir="ltr">
    " വേണ്ടതു പോലെ ചെയ്തോളൂ ഒരു പ്രയാസോല്ല"
</p>
<p dir="ltr">
    ഉണക്കം വരാത്ത , മുൻ മുറിവിൻ്റെ ആഴത്തിലേയ്ക്ക് കത്തിയിറങ്ങുമ്പോഴും
    കണ്ണുകളടച്ചു പല്ല് കടിച്ചു പിടിച്ചു, മണിക്കൂറോളം വേദന സഹിച്ചുള്ള കിടപ്പ് !
</p>
<p dir="ltr">
    " ഇനിയുണ്ടാകില്ലെന്ന് തീർച്ച. റൂട്ടിൻ്റെ ഒരു പൊടിപോലുമില്ലാതെ ക്ലിയർ
    ആയിട്ടുണ്ട് "
</p>
<br/>
<p dir="ltr">
    അന്ന് രാത്രി കിടന്നപ്പോൾ മാഷ് വർത്താനത്തിന് ശ്രമിച്ചില്ല. രാവിലെ ഉണരാൻ
    വൈകി.
</p>
<br/>
<p dir="ltr">
    ആഹാരം കഴിക്കുന്നത് പലപ്പൊഴും നിന്നുകൊണ്ടാണ് !
</p>
<p dir="ltr">
    ഇരിക്കാൻ പ്രയാസം തന്നെ.
</p>
<br/>
<p dir="ltr">
    പിറ്റേന്ന് മുതൽ മാഷ് തമാശയൊക്കെ പറയാൻ തുടങ്ങി.
</p>
<br/>
<p dir="ltr">
    രാത്രി വർത്താനം തുടർന്നു:
</p>
<p dir="ltr">
    നിയമ പഠനത്തിനു  ശേഷം മാഷ് മദിരാശിയിലെത്തി എം.എ. പരീഷ എഴുതാൻ.
</p>
<p dir="ltr">
    അപ്പോഴുമുണ്ട് തന്നെ വിടാത്ത അസുഖം, പ്ലൂരസി !
</p>
<br/>
<p dir="ltr">
    ലങ്സിൽ ഒരു തരം ദ്രാവകം നിറഞ്ഞു കൊണ്ടേയിരിക്കും, വേദന തന്നെ! ശ്വാസം
    മുട്ടലനുഭവപ്പെടും!
</p>
<p dir="ltr">
    ശ്വാസകോശത്തിലല്ലേ, രോഗം !
</p>
<p dir="ltr">
    അവിടുന്നു ദ്രാവകം ഇടക്കിടെ വലിയ സൂചി ഉപയോഗിച്ചു കുത്തി വലിച്ചെടുക്കണം !
</p>
<br/>
<p dir="ltr">
    മാഷുടെ ശരീരം കളിക്കളം മാത്രമല്ല, രോഗങ്ങൾക്കൊരു പരീക്ഷണശാല കൂടിയായിരുന്നു.
    അവിടെ നിർബാധം രോഗങ്ങൾ വിഹരിച്ചു.
</p>
<p dir="ltr">
    മാഷ് തോറ്റു കൊടുത്തേയില്ല!
</p>
<p dir="ltr">
    നനുത്ത നർമ്മവും നുണഞ്ഞ് നിസംഗതയോടെ നേരിട്ടു !
</p>
<br/>
<p dir="ltr">
    ഒരു ദിവസം ഉച്ചക്ക് അശോകൻ വാർഡിലെത്തുമ്പോൾ ലവമ്മാഷുണ്ട് അരികിൽ! നല്ല
    സന്തോഷത്തിലാണ് രണ്ടാളും!
</p>
<br/>
<p dir="ltr">
    ലവമ്മാഷ് ഒരു ഗ്ലാസ് നിറയെ പശുവിൻ പാലെടുത്തു കൊടുത്ത് അവനോട് കുടിച്ചോളൂന്നു
    പറഞ്ഞു.
</p>
<p dir="ltr">
    നല്ല പാല്! ഏലത്തരിയിട്ട് കുറുക്കി വറ്റിച്ച അതിരുചിയുള്ള പാല്.
</p>
<p dir="ltr">
    അശോകന് കാര്യം പിടി കിട്ടുന്നില്ല. മാഷ് തന്നെ പറഞ്ഞു:
</p>
<p dir="ltr">
    "നമ്മുടെ ദേവനന്ദ വന്നിരുന്നു. അവള് ഒരു കുപ്പിയിൽ നിറയെ കൊണ്ടുവന്നതാ , ഇനിയും
    കഴിക്കാം"
</p>
<br/>
<p dir="ltr">
    ദേവ നന്ദ! ദേവനന്ദ ടീച്ചർ! ഡി ഗ്രിക്കും പി.ജി.ക്കും മാഷിൻ്റെ സ്റ്റൂഡൻ്റ്
    ആയിരുന്നു. നമ്പുതിരി ചിത്രത്തിലെ പഞ്ചാലിയെപ്പോലൊരു ദീർഘാ കായ, ദീർഘാപാംഗ !
</p>
<p dir="ltr">
    വീട്ടിൽ പശുക്കൾ രണ്ടെണ്ണം. ധാരാളം പാല് ! കുടിക്കാനാളില്ല: പാലെല്ലാം
    വെയ്സ്റ്റ്!
</p>
<br/>
<p dir="ltr">
    മാഷ് പറഞ്ഞു:
</p>
<p dir="ltr">
    ":അതെ, വെയ്സ്റ്റ് നിക്ഷേപിക്കാൻ പറ്റിയതല്ലോ എൻ്റെ വയർ ! "
</p>
<br/>
<p dir="ltr">
    അശോകനും ലവൻ മാഷും മതിയാവോളം ചിരിച്ചു. പിന്നെയും ദേവന്ദയുടെ പാല് കുടിച്ചു.!
</p>
<br/>
<p dir="ltr">
    തീർന്നില്ല അന്നെത്തെ സംഗതികൾ!
</p>
<p dir="ltr">
    ലവൻ മാഷ് സൂചിപ്പിച്ചു:
</p>
<p dir="ltr">
    "പഠിപ്പിസ്റ്റ് മാഷും വന്നു!"
</p>
<p dir="ltr">
    അശോകന് ഔത്സുക്യമായി !
</p>
<br/>
<p dir="ltr">
    പഠിപ്പിസ്റ്റ് മാഷ് കസേലയിൽ നിന്നു് പതുക്കെ എഴുന്നേറ്റ് ! നാടകീയമായ രീതിയിൽ
    അരികിൽ ചെന്ന് മാഷിനോട് ചോദിച്ചത്രെ
</p>
<p dir="ltr">
    "അപ്പോൾ മാസ്റ്റർക്ക് നട്ടെല്ലിന് നല്ല പഴുപ്പാണല്ലേ"
</p>
<p dir="ltr">
    മാഷ് അമ്പരന്നു പോയി! ഇതാര് കൊടുത്ത വാർത്ത!
</p>
<p dir="ltr">
    "അതെ അതെ, നട്ടെല്ലുള്ളതാണ് കുഴപ്പായത് "
</p>
<br/>
<p dir="ltr">
    പഠിപ്പിസ്റ്റിന് മനസ്സിലായില്ല ഒന്നും.
</p>
<p dir="ltr">
    മാഷിൻ്റെ വാക്കിന് എന്നും അർത്ഥങ്ങൾ ഒരു പാട് !
</p>
<br/>
<p dir="ltr">
    ഒരു ദിവസം രാവിലെ കടയിലേയ്ക്ക് പുറപ്പെടുമ്പോൾ മാഷിൻ്റെ നിർദേശം:
</p>
<p dir="ltr">
    " ഇന്ന് മനോരമയും വാങ്ങിക്കോ"
</p>
<br/>
<p dir="ltr">
    അശോകൻ ഫ്ലാസ്ക്കും ലഞ്ച് ബോക്സുമെടുത്ത് നടന്നു ! സാധാരണ പത്രം വാങ്ങുന്ന
    കടയിൽ മനോരമയില്ല: അവൻ ബസ് സ്റ്റാൻഡ് വരെ ചെന്ന്, എവിടെയും ഇല്ല അന്നത്തെ
    മനോരമ ! കിട്ടിയില്ല മാതൃഭൂമിയും!
</p>
<p dir="ltr">
    റൂമിലെത്തുമ്പോഴുണ്ട് സുകുമാരൻമാഷും ലവൻമാഷും വിജയൻമാഷിൻ്റെ അരികിലിരുന്നു
    ചിരിക്കുന്നു.
</p>
<p dir="ltr">
    "അല്ല അശോകകവീ, ഇന്നുണ്ടോ പത്രം. മെയ് രണ്ടല്ലേ!"
</p>
<p dir="ltr">
    ലവൻ മാഷ് പിന്നെയും കുലുങ്ങിച്ചിരിച്ചു.
</p>
<br/>
<p dir="ltr">
    മാഷ് അശോകനോടൊരു കുസൃതി കാട്ടിയതാണ്! എന്നും ഭാവനാലോകം അശോകൻ്റെ കൂടെയുണ്ട്!
    അവൻ മെയ് ഒന്നിന് പത്രമോഫീസിനും ലീവാണെന്ന് ഓർത്തില്ല.
</p>
<br/>
<p dir="ltr">
    രണ്ടാഴ്ചകൾ കടന്നു പോയി.വെസ്റ്റ് കോസ്റ്റ് നഴ്സിങ്ങ് ഹോമിലെ മാഷിൻ്റെ വാസം
    അവസാനിച്ചു. രോഗം ശമനാവസ്ഥയിലെത്തി!
</p>
<br/>
<p dir="ltr">
    ആശ്വാസത്തിന് ആയുസ്സില്ലാരുന്നു ഏറെക്കാലം!
</p>
<br/>
<p dir="ltr">
    പൂർവാധികം ശക്തിയിൽ അത് പിന്നെയുമെത്തി!
</p>
<br/>
<p dir="ltr">
    മാഷ് മംഗലാപുരം മണിപ്പാൽ ആസ്പത്രിയിൽ!
</p>
<p dir="ltr">
    അശോകൻ ചില ദിവസങ്ങളിൽ മാത്രം വാർഡിലെത്തി. സഹായിക്കാൻ ലവമ്മാഷ്!
</p>
<p dir="ltr">
    ആയുർവേദ വൈദ്യശാസ്ത്രത്തിൻ്റെ അനുഗ്രഹം !
</p>
<p dir="ltr">
    ഡോക്ടർ കമ്മത്തിൻ്റെ കൈപ്പുണ്യം!ക്ഷാരചികിത്സ!
</p>
<p dir="ltr">
    ആയുർവേദ വിധി പ്രകാരം രാസ സംയുക്തകം ചേർത്ത് തയ്യാറാക്കിയ കെമിക്കൽ ത്രെഡ്
    ഉപയോഗിച്ച് അതി വിദഗ്ദ്ധമായി ഭഗന്ദര കോശങ്ങളെ ഉന്മൂലനം ചെയ്യുന്ന പ്രക്രിയ!
</p>
<p dir="ltr">
    തരതമ്യേന ഹ്രസ്വകാല ചികിത്സ!
</p>
<br/>
<p dir="ltr">
    എൺപത്തഞ്ചിൽ മാഷ് ബ്രണ്ണനിൽ നിന്ന് വിരമിച്ചു. അന്നു് കരുണയിലെത്തിയ അശോകന്
    ശാരദാമ്മ കൊണ്ടു വെച്ച പായസത്തോടൊപ്പം മാഷ് നല്കിയത് ചെറിയൊരു നർമ്മ മധുരം:
</p>
<p dir="ltr">
    "ഇതിലും വലിയ വേറൊരാശ്വാസമുണ്ട് ! മുന്നെ തന്നെ റിട്ടയർമെൻ്റ് വാങ്ങി ഭഗന്ദരം!
</p><div id="D30">
<p dir="ltr">
    ഇനിയില്ല സർവീസ് നീട്ടിക്കൊടുക്കൽ!"
</p> </div>
<p dir="ltr">
   ..................
</p>
<br/>
<br/>

<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8>മെയ് ഒൻപത് </h8>  </li>
        </div>

<br/>
<br/>
<p dir="ltr">
    അദ്ധ്യാപകനായിട്ട് അഞ്ചു വർഷം കഴിഞ്ഞു പോയി.
</p>
<p dir="ltr">
    കാലം വൈകിയായിരുന്നു അശോകൻ്റെ വിവാഹം!
</p>
<p dir="ltr">
    വിവാഹത്തലേന്ന് മാഷും ശാരദാമ്മയും വളരെ നേരത്തെ വീട്ടിലെത്തി. കൈയ്യിൽ കരുതിയ
    പുതിയ വി.ഐ.പി. സൂട്ട്കെയ്സ്സിൽ വധുവിൻ്റെ പട്ടുസാരിയും മറ്റും ശാരദാമ്മ തന്നെ
    അടുക്കി വെച്ചു കൊടുത്തു!
</p>
<p dir="ltr">
    വധുവിനുള്ള ഡ്രസ്സ് കൊണ്ടു പോകയാണ് അനിയത്തിയും സംഘവും !
</p>
<br/>
<p dir="ltr">
    മെയ് ഒൻപത് :
</p>
<p dir="ltr">
    വിവാഹ മണ്ഡപത്തിൽ വധൂവരന്മാരുടെ കൈയ്യിൽ വരണമാല്യം എടുത്തു കൊടുത്തത്
    മാഷായിരുന്നു!
</p>
<br/>
<p dir="ltr">
    പിന്നീട് .  എല്ലാ വർഷവും അശോകനും ഭാര്യ അനുരാധയും മെയ് ഒൻപതിന് തീർത്ഥാടനത്തിന്
    പുറപ്പെടും, കരുണയിലേയ്ക്ക്! മക്കൾ പിറന്നപ്പോൾ അവരേയും കൂട്ടിയാണ് യാത്ര!
</p>
<p dir="ltr">
    മറക്കാതെ, ശാരദാമ്മ പാൽപ്പായസം ഒരുക്കി വെച്ചിട്ടുണ്ടാകും!
</p>
<br/>
<p dir="ltr">
    ക്ഷേത്ര ദർശനത്തിൽ അശോകനില്ല താൽപര്യം:
</p>
<p dir="ltr">
    കരുണയിലേയ്ക്കുള്ള യാത്രയാണ് അവൻ്റെ പ്രധാന തീർത്ഥാടനം!
</p>
<br/>
<p dir="ltr">
    ബസ്സുണ്ടെങ്കിലും അവൻ കാൽനടയായേ പോകൂ!
</p>
<p dir="ltr">
    കിതപ്പില്ലാതെ, അശോകൻ നടന്നു കൊണ്ടിരുന്നു!
</p><div id="D31">
<p dir="ltr">
    ഒർമ്മകളും അവനൊപ്പം നടന്നു!
</p> </div>
<p dir="ltr">
    ……….
</p>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8>ചിതയിലെ സാന്ത്വനം</h8>  </li>
        </div>

<br/>
<br/>
<p dir="ltr">
    അശോകൻ്റെ അമ്മ മരണപ്പെട്ടു.
</p>
<p dir="ltr">
    ഇത്രയും വേഗം അമ്മ പോകുമെന്ന് അവൻ വിചാരിച്ചതല്ല.
</p>
<br/>
<p dir="ltr">
    പല പല വല്ലായ്കകളും അമ്മയെ അലട്ടിയിരുന്നു. ഒന്നിനേയും വകവെച്ചിരുന്നില്ല!
    വിശ്രമമേയില്ലാത്ത ജീവിതം. അയൽപക്കങ്ങളിൽ ഉള്ളവർക്കെല്ലാം
    ഒരുക്കങ്ങൾക്കെന്തിനും ജാനുവമ്മവേണം! പ്രസവം കഴിഞ്ഞപാടെ, പിഞ്ചുകുഞ്ഞുങ്ങളെ
    കാലിൻമേൽ കിടത്തി കുളിപ്പിക്കാൻ അമ്മ വേണം!
</p>
<p dir="ltr">
    ബന്ധുക്കളിൽ ആർക്ക് അസുഖം വന്നാലും പരിചരിക്കാൻ അമ്മയുണ്ടാകും. മറ്റെല്ലാം
    മാറ്റി വെച്ച് ആശ്രുപത്രിയിൽ കൂട്ടിരിക്കാൻ ചെല്ലും !
</p>
<br/>
<p dir="ltr">
    ഇത് രണ്ടാം തവണയായിരുന്നു അമ്മയ്ക്ക് അസുഖമായി നഴ്സിങ്ങ് ഹോമിൽ അഡ്മിറ്റ്
    ചെയ്തത്.
</p>
<p dir="ltr">
    സ്റ്റീരിയോഡ്‌  അടങ്ങിയ മരുന്നുകൾ അമ്മയെ തളർത്തുന്നുണ്ടോയെന്ന് അശോകൻ സംശയം
    പ്രകടപ്പിച്ചപ്പോൾ വേറെ നിവൃത്തിയില്ലെന്ന് ഡോക്ടർ പറഞ്ഞു !
</p>
<br/>
<p dir="ltr">
    അമ്മയെ പരിചരിക്കാൻ അശോകൻ തന്നെ നില്ക്കും!സന്നദ്ധരായവരോടൊക്കെ, വേറെയാരും
    വേണ്ടതേയില്ലെന്നു് അവൻ പറയും ! അമ്മയ്ക്ക് വേണ്ടുന്ന കാര്യങ്ങളെല്ലാം
    ചെയ്യും. അതിലായിരുന്നു അവന് അപാരമായ ശാന്തി.
</p>
<br/>
<p dir="ltr">
    ചിലപ്പോൾ അമ്മ പറയും
</p>
<p dir="ltr">
    "എൻ്റെ കഷ്ടപ്പാടുകൾക്കെല്ലാം ദൈവം തന്നതാ ഇന്നെ, എൻ്റെ പുണ്യം "
</p>
<p dir="ltr">
    ആ കണ്ണുകൾ നിറയും.
</p>
<br/>
<p dir="ltr">
    അന്ന് ഡ്രിപ്പിലായിരുന്നു അമ്മ!
</p>
<br/>
<p dir="ltr">
    പനിയുണ്ടു്. വിയർപ്പിൽ കുതിർന്നിരിക്കുന്നു! നേരിയ തുണികൊണ്ട് മുഖവും നെഞ്ചും
    പതുക്കെ ഒപ്പിക്കൊടുക്കയായിരുന്നു അവൻ!
</p>
<p dir="ltr">
    " മോനേ!"
</p>
<p dir="ltr">
    അമ്മയുടെ ചുണ്ടനങ്ങി!
</p>
<p dir="ltr">
    " എന്തോ ഇണ്ടല്ലൊ മൂക്കിൻ്റടുത്ത് "
</p>
<p dir="ltr">
    അശോകൻ ഞെട്ടി വിറച്ചു.
</p>
<p dir="ltr">
    മൂക്കിനു താഴെ രക്തത്തുള്ളികൾ !
</p>
<p dir="ltr">
    അവൻ ഡോക്ടരുടെ അരികിലേക്കോടി ചെന്ന് ! ഡോക്ടറില്ല.
</p>
<br/>
<p dir="ltr">
    നഴ്സെത്തി ,പെട്ടെന്ന് ഡ്രിപ്പ് നീക്കം ചെയ്തു. നഴ്സിൻ്റെ മുഖം വിളറി!
</p>
<p dir="ltr">
    അവൻ ഡോക്ടറെ വിളിക്കാൻ ആവശ്യപ്പെട്ടു.
</p>
<p dir="ltr">
    "പാത്രി രാത്രി ഡോക്ടർ വരില്ല "
</p>
<br/>
<p dir="ltr">
    അശോകൻ തന്നെ ഫോണെടുത്ത് ഡയൽ കറക്കി! ഒപ്പം പഠിച്ച ദേവാനന്ദനാണ് ഡോക്ടർ !
</p>
<p dir="ltr">
    ദേവാനന്ദൻ പുറപ്പെട്ടിരുന്നു.
</p>
<p dir="ltr">
    അയാൾ എത്തും മുന്നെ അമ്മ പോയിരുന്നു! ആ സഹന യാത്ര അവസാനിച്ചിരുന്നു.
</p>
<br/>
<p dir="ltr">
    ചൂടൊഴിയാത്ത നെറ്റിയിൽ ഉമ്മ വെച്ച് അശോകൻ വിതുമ്പി! ഏങ്ങലടിച്ചു കരഞ്ഞു.
</p>
<p dir="ltr">
    നഴ്സ്മാരും ഡോക്ടരും അവനെ പിടിച്ചു മാറ്റി സാന്ത്വനിപ്പിക്കാൻ ശ്രമിച്ചു.
</p>
<p dir="ltr">
    ഇനിയെങ്ങ് സാന്ത്വനം!  അവനറിഞ്ഞേയില്ല അമ്മ പോകയാണെന്ന്‌! അമ്മയുടെ ചുണ്ടിൽ ഒരു
    തുള്ളി വെള്ളം പകർന്നു കൊടുക്കാൻ അവനായില്ലല്ലൊ.
</p>
<br/>
<p dir="ltr">
    ആംബുലൻസിൽ ,ദേഹി വിട പറഞ്ഞ അമ്മയുടെ ചുടുമാറാത്ത ദേഹവും സ്പർശിച്ചു കൊണ്ട്
    അവനിരുന്നു.
</p>
<br/>
<p dir="ltr">
    വീട്ട് പറമ്പിൻ്റെ തെക്കേക്കോണിൽ ആംബുലൻസ് എത്തുന്നതും കാത്ത് ആളുകൾ
    നിറഞ്ഞിരുന്നു.
</p>
<p dir="ltr">
    അവരുടെ കൈ സഹായത്തോടെ ആംബുലൻസിൽനിന്നും ഇറങ്ങിയ അശോകൻ വീട്ടിലെത്തും മുന്നെ
    വഴിയിൽ കുഴഞ്ഞു വീണു..
</p>
<p dir="ltr">
    ബോധം തെളിയുമ്പോൾ അവനറിഞ്ഞു:
</p>
<p dir="ltr">
    അമ്മയുടെ അനക്കമില്ലാത്ത, ശബ്ദമുയരാത്ത വീട്ടിലാണ് താൻ! ഇനിയിവിടെ അമ്മയുടെ
    കാൽ പെരുമാറ്റമില്ല.
</p>
<p dir="ltr">
    അമ്പത് വർഷം തനിക്ക് ആഹാരം വെച്ച് വിളമ്പി അവനെ ഊട്ടിയ അമ്മ! തനിക്ക്
    കഴിക്കാനില്ലാത്തപ്പോഴും മക്കൾക്കു വേണ്ടി ഒരു പിടി അന്നം കരുതി വെച്ച
    സ്നേഹം. ഉറങ്ങാത്ത മിഴികളുമായി ഏതു പാതിരാനേരത്തും അവനെ കാത്തിരിക്കുന്ന അമ്മ!
    അവന് ചേച്ചിമാരാകേണ്ടിയിരുന്ന രണ്ടു പെൺകിടാങ്ങൾ ആ മടിയിൽ നിന്നാണ് ,
    വൈദ്യശാസ്ത്രം ശിരസ്സ് കുനിച്ചു നില്ക്കേ ജീവനറ്റ് പറന്നു പോയത് !!
</p>
<br/>
<p dir="ltr">
    സഹനതയുടെ അടവികൾ കടന്ന്, അഗ്നി പഥങ്ങൾ താണ്ടിയ കാരുണ്യ സ്വരൂപം! ആ മഹനീയ
    സാനിധ്യം ഇനിയില്ലല്ലോ! മണ്ണിലുയിർക്കൊണ്ട ജനകപുത്രി ജാനകി മണ്ണിലേക്ക്
    മടങ്ങുന്നു!
</p>
<p dir="ltr">
    ഒരിക്കലും ശാന്തി അനുഭവിക്കാത്ത ആ മനസ്സ് ശാന്തി വനത്തിലേയ്ക്ക്, ശാശ്വത
    ശാന്തിയിലേയ്ക്ക്…
</p>
<br/>
<p dir="ltr">
    അവൻ്റെ തണൽ മാവിൻ്റെ കൊമ്പുകൾ മുറിയ്ക്കുന്നു. അമ്മ നട്ടുനനച്ചു വളർത്തിയ
    ചക്കരമാവ് മുറിയ്ക്കുന്നു.
</p>
<p dir="ltr">
    അമ്മിഞ്ഞപ്പാൽ ചുരത്തിയ തേൻ മാവ് മുറിയുന്നു.
</p>
<p dir="ltr">
    അമ്മയ്ക്കായ് ചിതയൊരുങ്ങുന്നു.
</p>
<br/>
<p dir="ltr">
    ശുഭ്ര വസ്ത്രത്തിൽ ഒരുങ്ങിക്കിടക്കുന്നു അമ്മ!
</p>
<p dir="ltr">
    അമ്മയെക്കൊണ്ടു പോകയാണ്. കൂട്ട നിലവിളി ഉയരുന്നു.
</p>
<br/>
<p dir="ltr">
    അനങ്ങുന്നേയില്ല അശോകൻ. വിതുമ്പിന്നില്ല! കരയുന്നേയില്ല!
</p>
<p dir="ltr">
    അടയാത്ത മിഴികളുമായി, മിണ്ടാനാവാതെ സ്തബ്ധനായി എല്ലാം നിർവികാരനായി നോക്കി
    നിന്നു !
</p>
<br/>
<p dir="ltr">
    ചങ്ങാതിമാർ ചുമലിൽ താങ്ങി, തെക്കേപ്പറമ്പിലൊരുങ്ങിയ ചിതയ്ക്കരികിൽ  കൊണ്ടുപോയി. തീ
    കൊളുത്താൻ അശോകനെ സഹായിച്ചു.
</p>
<p dir="ltr">
    ചിതയെരിഞ്ഞു തീരും വരെ ചിതയ്ക്കരികിൽ നിന്ന് അവൻ മാറിതേയില്ല.
</p>
<p dir="ltr">
    വീണ്ടും കുളിച്ചു വസ്ത്രം മാറിയിട്ടും അശോകൻ എരിഞ്ഞു തീർന്ന ചിതയിലേയ്ക്ക്
    തന്നെ നോക്കി കോലായിൽ ഒരേ ഇരുത്തം .
</p>
<br/>
<p dir="ltr">
    ആളുകളൊഴിഞ്ഞു. ബന്ധുജനങ്ങളുമൊഴിഞ്ഞു.
</p>
<p dir="ltr">
    ഹരിയേട്ടനും അനിയനും അനിയത്തിയും വീട്ടിൽ ബാക്കിയായവരെല്ലാരും ബേജാറിലായി.അവനെ
    കിടക്കാൻ നിർബന്ധിച്ചു. ദിവസങ്ങളായി ഉറങ്ങാത്തവൻ ഒന്നു കിടക്കാനും
    കുട്ടാക്കിയില്ല!
</p>
<p dir="ltr">
    ഒടുവിൽ ഒരേയൊരു വാക്ക്:
</p>
<p dir="ltr">
    "അമ്മയുടെ കിടക്കയിലാവാം "
</p>
<br/>
<p dir="ltr">
    ഒന്ന് കരയാനും വയ്യാതായിപ്പോയ അശോകൻ അമ്മയുടെ കട്ടിലിൽ,  അമ്മയുടെ
    കിടക്കയിൽ, അമ്മയുടെ വെള്ള വിരിപ്പിൽ കിടന്നു !
</p>
<p dir="ltr">
    അമ്മയുടെ സ്നേഹഗന്ധമറിഞ്ഞ് അതിലിഞ്ഞലിഞ്ഞ് അവൻ മയങ്ങിപ്പോയി!
</p>
<br/>
<p dir="ltr">
    ദീർഘമായ മയക്കം. മയക്കത്തിൻ്റെ ഒടുവിലത്തെ മേഘപാളിയിലെത്തിയപ്പോൾ ഒരു കരസ്പർശം
    - അമ്മ!
</p>
<p dir="ltr">
    മിഴി തുറന്നപ്പോൾ അമ്മയല്ല, വിജയമ്മാഷ്!
</p>
<p dir="ltr">
    അവൻ്റെ അരികിൽ ഏറെ നേരമായി മാഷ് ഇരിപ്പുണ്ട്. വിളിക്കേണ്ടെന്ന് പറഞ്ഞത്രെ!
</p>
<p dir="ltr">
    അശോകൻ എഴുന്നേറ്റു. ആ കൈകൾ അവനെ പിടിച്ചു മാറോടണച്ചു.
</p>
<br/>
<p dir="ltr">
    എല്ലാ കെട്ടുകളും നുറുങ്ങിപ്പോയി.
</p><div id="D32">
<p dir="ltr">
    അശോകൻ മാഷിനെ കെട്ടിപ്പിടിച്ചു വിമ്മിവിമ്മിക്കരഞ്ഞു! ഒരു മഞ്ഞുമലയാകെ
    ഉരുകി, കണ്ണീർ പ്പുഴയായൊഴുകി അവൻ്റെ സങ്കടങ്ങളെയെല്ലാം അലിയിച്ചു കളഞ്ഞു.
</p> </div>
<p dir="ltr">
  ..................
</p>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8>സാന്ത്വന രാഗം</h8>  </li>
        </div>

<br/>
<br/>
<p dir="ltr">
    മാഷിനെക്കുറിച്ചുള്ള ഓർമ്മകളിൽ മുഴുകിയതിനാൽ
</p>
<p dir="ltr">
    കടന്നു പോകന്ന വാഹനങ്ങളൊന്നും അവനെ അലട്ടിയില്ല.
</p>
<p dir="ltr">
    വെള്ളൊഴുക്കിലെ കലുങ്കിൽ നിന്നെഴുന്നേറ്റ് റോഡിൻ്റെ അരുക് പറ്റി അവൻ യാത്ര
    തുടരുകയാണ്! ചിന്തകളിൽ വിജയമ്മാഷ് തന്നെ.
</p>
<br/>
<br/>
<p dir="ltr">
    ഭഗന്ദരം അതിൻ്റെ താണ്ഡവം അവസാനിപ്പിച്ചിരുന്നല്ലോ!
</p>
<br/>
<p dir="ltr">
    പൊടുന്നനെ,
</p>
<p dir="ltr">
    കാലാധിപൻ്റെ രാശി ചക്രത്തിൽ നിന്നും തെന്നിമാറിയ കർക്കിടകം മാഷിൻ്റെ ലോല
    മേനിയിൽ, അതിൻ്റെ ഉള്ളകത്ത് ഒന്നു തൊട്ടു !!
</p>
<br/>
<p dir="ltr">
    മാഷ് മദിരാശി അപ്പോളൊ ആശ്രുപത്രിയിൽ!
</p>
<p dir="ltr">
    കൂടെ ചെല്ലാൻ അശോകനായില്ല.എല്ലാറ്റിനും അവിടെ മാഷുടെ മകനുണ്ടായിരുന്നു.!
</p>
<p dir="ltr">
    കീമോതെറാപ്പിക്കു ശേഷം മാഷ് വീട്ടിൽ വിശ്രമിക്കുന്നു ! അപാരമായ അവശതയിലും
    ചെറുമന്ദഹാസത്തോടെ അശോകനോട് പറഞ്ഞതിങ്ങനെ:
</p>
<p dir="ltr">
    "ഏയ്, വിഷമമൊക്കെ കുറഞ്ഞു .കാൻസർ വരുന്നുണ്ടെങ്കിൽ ലാറിങ്സിൽ തന്നെ വരണം "
</p>
<br/>
<p dir="ltr">
    ലാറിങ്സിലാണെങ്കിൽ അവിടെ നിന്നും കാൻസർ മറ്റവയവങ്ങളിലേയ്ക്ക് വ്യാപിക്കാൻ
    സാധ്യതയില്ല എന്ന സൂചനയായിരുന്നു ആ വാക്കുകളിൽ !
</p>
<br/><div id="D33">
<p dir="ltr">
    എന്തിനേയും ചെറു നർമ്മം കൊണ്ട് , വാക്കിൻ്റെ വജ്രായുധം കൊണ്ട് നേരിടുന്ന,
    എങ്ങും കീഴടങ്ങാതെ ഒരു മഹാ മനസ്സ്!
</p></div>

     
<p dir="ltr">
   ..................
</p>
<div class="section-title1"> <br>
          <h10> ധർമ്മ പട്ടണം:</h10>
          <li <h8>ഉദാത്തം</h8>  </li>
        </div>


<br/>
<p dir="ltr">
   ധർമ്മ പട്ടണത്തിൻ്റെ ഹൃദയഭാഗത്ത് ചേരമാൻ്റെ കുന്ന്. അശോകൻ കുന്നുകയറി !
</p>
<br/>
<p dir="ltr">
    കണക്കാക്കാൻ പറ്റാത്ത അത്രയും പ്രായമുള്ള അരയാൽ മുത്തച്ഛൻ!
</p>
<p dir="ltr">
    മുത്തച്ഛൻ്റെ കാൽക്കീഴിൽ ഇടിഞ്ഞ കൽപ്പടവിൽ അശോകനൊന്ന് ഇരിക്കാൻ തോന്നി.
</p>
<br/>
<p dir="ltr">
    "ധർമ്മം ശരണം ഗച്ഛാമി
</p>
<p dir="ltr">
    സംഘം ശരണം ഗച്ഛാമി "
</p>
<br/>
<p dir="ltr">
    അരയാലിലകൾ ഇപ്പോഴും മറന്നിട്ടില്ല ആ മന്ത്രങ്ങൾ!
</p>
<p dir="ltr">
    ഈ കൽത്തറയിൽ ഇരുന്നു കൊണ്ടാണ് തഥാഗതൻ്റെ ശിഷ്യ പരമ്പരയിലെ മുനിവര്യന്മാർ ഈ
    ദ്വീപിലെ മനുഷ്യഹൃദയങ്ങളെ തൊട്ട് തലോടിയത്!
</p>
<br/>
<p dir="ltr">
    ആ മഹത് സന്നിധിയിൽ,
</p>
<p dir="ltr">
    അവിലും മലരും കദളിപ്പഴവും കാഴ്ചവെച്ചു ദ്വീപ് വാസികൾ നിർവൃതി നേടി. അവ
    സഞ്ചാരികൾക്ക് യാത്രാ പഥങ്ങളിലെ പാഥേയമായിരുന്നു! ശുദ്ധമായ, ആ
    സാത്വികാഹാരമല്ലോ ഇവിടുത്തെ ജനസമൂഹം ഉത്സവനാളുകളിൽ പതിവ് രീതിയാക്കിയത്!
</p>
<br/>
<p dir="ltr">
    ഈ ധർമ്മസ്ഥലിയിലേയ്ക്ക് നാനാദിക്കിൽ നിന്നും തീർത്ഥാടകർ വന്നു
    കൊണ്ടേയിരുന്നല്ലോ! രണ്ടായിരം കൊല്ലങ്ങൾക്കും മുന്നെയല്ലേ, ഈ ധർമ്മസ്ഥലി ധർമ്മ
    പട്ടണമായത്.!
</p>
<br/>
<p dir="ltr">
    ലോകത്തിൻ്റെ കൈവെള്ളയിൽ ധർമ്മരശ്മി ചൊരിയുന്ന ഒരു സുവർണ്ണ രേഖ !
</p>
<br/>
<p dir="ltr">
    ഓർമ്മകൾ ഓർമ്മകൾ പിന്നെയും ഓർമ്മകൾ:
</p>
<br/>
<p dir="ltr">
    അഞ്ചാം വയസ്സിലെത്തിയതേയുള്ളൂ അശോകൻ! അവൻ്റെ അരിയിലെഴുത്ത് കർമ്മം നടത്തിയത്
    വളരെ ആർഭാടമായാണ് ! അച്ഛൻ അണിയേരി കുഞ്ഞമ്പു വൈദ്യർ അന്ന് സമ്പന്നനായിരുന്നു.
    നാട്ടാരെ മുഴുവൻ വീട്ടിലേയ്ക്ക് ക്ഷണിച്ചിരുന്നു!
</p>
<br/>
<p dir="ltr">
    ഗുരുനാഥൻ ചന്തു ഗുരുക്കൾ! അദ്ദേഹത്തിൻ്റേതാണ് താഴെക്കാവ് സ്കൂൾ! കുടുമ
    കെട്ടിയ, കാതിൽ കടുക്കൻ തിളങ്ങുന്ന , ഗുരുക്കളെ എഴുത്തച്ഛനെന്നാണ്
    വിളിച്ചിരുന്നത്.
</p>
<br/>
<p dir="ltr">
    വാസനസോപ്പ് തേച്ചു കുളിപ്പിച്ചു. കൈയിൽ സ്വർണവളയിടുവിച്ച്, അരയിൽ
    പൊന്നരഞ്ഞാണമണിയിച്ച് കസവിൻ്റെ കുഞ്ഞുമുണ്ടുടുപ്പിച്ചു നിറവിളക്കിൻ്റെ
    പ്രഭയിൽ, അമ്മ അവനെ എഴുത്തച്ഛൻ്റെ മടിയിലിരുത്തി !
</p>
<br/>
<p dir="ltr">
    അരിയിലെഴുത്തിനു ശേഷം എഴുത്തച്ഛൻ ഒരു എഴുത്തോലയിൽ എഴുത്താണി കൊണ്ട് അക്ഷരങ്ങൾ
    എഴുതിത്തുടങ്ങി. ഒരു ഭാഗത്ത് ഹരി: ശ്രീ ഗണപതയേ നമ: പിന്നെ സ്വരാക്ഷരങ്ങൾ
    മറുഭാഗത്ത് വ്യഞ്ജനാക്ഷരങ്ങൾ! ഗുരുവിൻ്റെ പാദം തൊട്ട് വന്ദിച്ചു സ്വീകരിച്ച
    എഴുത്തോല!
</p>
<br/>
<p dir="ltr">
    പിറ്റേന്ന് എഴുത്തോലയുമായി സരോജിനിയേച്ചിയുടെ കയ്യും പിടിച്ചു സ്കൂളിലേയ്ക്ക്
    പോകയായിരുന്നു അശോകൻ.
</p>
<p dir="ltr">
    വഴിയിൽ വെച്ച് നെയ്ത്ത് കാരൻ ശങ്കരേട്ടനെ കണ്ടു്. ശങ്കരേട്ടൻ എഴുത്തോലയ്ക്ക്
    വേണ്ടി കൈ നീട്ടി . അവൻ അത് കൊടുക്കാൻ മടിച്ചു.
</p>
<br/>
<p dir="ltr">
    ശങ്കരേട്ടൻ എഴുത്തോല പിടിച്ചു വാങ്ങി തുമ്പക്കഴുത്ത് പറിച്ചെടുത്ത് അതിൽ
    ഉരക്കാൻ തുടങ്ങി! തുമ്പച്ചാറ് പുരണ്ട എഴുത്തോല പച്ച നിറമായി ! അശോകന്
    സങ്കടമായി. പിന്നെ ശങ്കരേട്ടൻ അതിൽ നിറയെ കരിക്കട്ട ഉരച്ചു.
</p>
<br/>
<p dir="ltr">
    അശോകൻ വിതുമ്പിക്കരഞ്ഞു.
</p>
<p dir="ltr">
    ഏയ് കരയണ്ട എന്ന് പറഞ്ഞ ശങ്കരേട്ടൻ തൻ്റെ മുണ്ടിൻ്റെ കോന്തല കൊണ്ട് അമർത്തി
    തുടച്ചു ഓല തിരിച്ചു കൊടുത്തു.
</p>
<br/>
<p dir="ltr">
    സുവർണ്ണനിറമാർന്ന എഴുത്തോലയിൽ അക്ഷരങ്ങൾ കറുകറുത്ത് പൂർവാധികം തെളിഞ്ഞത് കണ്ട്
    അശോകൻ്റെ മിഴികൾ അദ്ഭുതത്താൽ വിടർന്നു !
</p>
<br/>
<p dir="ltr">
    അശോകൻ സ്കൂളിൽ ചേർന്നു. .എന്നാൽ, മൂന്നാം തരത്തിലെത്തിയപ്പോഴാണല്ലോ <br>അവൻ്റെ അച്ഛൻ
    മരിച്ചു പോയത്! അവൻ്റെ സ്കൂൾ പഠനം അവസാനിക്കയായിരുന്നു!
</p>
<br/>
<p dir="ltr">
    "മാനം തലയാൽ തൊടുന്ന - നീല
</p>
<p dir="ltr">
    മാമലയെന്തൊരു ചന്തം"
</p>
<br/>
<p dir="ltr">
    ആ കവിതമധുരമാണ് ,മൂന്നാം തരം ചിത്ര പാഠാവലി പാഠപുസ്തകം അവന് നല്കിയ നിധി!
</p>
<br/>
<br/>
<p dir="ltr">
    ഓർമ്മകളെ നെഞ്ചിൽ ചേർത്തു പിടിച്ചു, അരയാൽത്തറയിൽ നിന്നും അശോകനെഴുന്നേറ്റു.
    ഇല്ല ഏറെ ഇരിക്കാൻ നേരമില്ല!
</p>
<p dir="ltr">
    മാഷ് കാത്തിരിക്കയാവും!
</p>
<br/>
<p dir="ltr">
    ഏതാനും അടികൾ മുന്നോട്ട് വെച്ച അശോകൻ, ഒന്നു നിന്നു.
</p>
<p dir="ltr">
    മൂന്നാം തരത്തിൽ വെച്ച് സ്കൂൾ പഠനം നിർത്തേണ്ടി വന്നവൻ , അഞ്ചര വർഷം സയൻസും
    ഗണിതവും പഠിച്ച തൻ്റെ പ്രൗഢമായ കലാലയം നിറകണ്ണിൽ കണ്ടു നിന്നു

    !
</p>
<p dir="ltr">
    ആ പ്രൗഢിയുടെ മുകളിൽ ഏവർക്കും വേണ്ടി രണ്ടര ദശാബ്ധങ്ങൾ തണൽ വിരിച്ചു
    നിന്നിരുന്നു നന്മയുടെ പുമരം!
</p>
<p dir="ltr">
    സംപൂർണമായി വരച്ചു വെയ്ക്കാൻ ആർക്കും ആവാത്തൊരു പൂമരം!
</p>
<br/>
<p dir="ltr">
    ആ പ്രതിഭയെ, ആ ചിന്താധാരകളെ, ആശയ പ്രപഞ്ച ദൈർഘ്യങ്ങളെ വെറുമൊരു മീറ്റർ സ്കെയിൽ
    കൊണ്ട് അളക്കാൻ ശ്രമിക്കുന്നൂ, ചില അല്പബുദ്ധികൾ !
</p>
<br/>
<p dir="ltr">
    ചേരമാൻ കുന്നിൻ്റെ തെക്കേച്ചെരിവിറങ്ങി അശോകൻ പിന്നെയും നടന്നു..
</p>
<p dir="ltr">
    ഓവർ ബ്രിഡ്ജിൻ്റെ ഓരം ചേർന്ന് ജടാ ജൂടമണിഞ്ഞൊരു കൂറ്റൻ ആല് മരം! ആല്
    മരത്തിൻ്റെ വേരുകൾക്കിടയിലൂടെ താഴോട്ടേക്ക് ഒരു വഴി!
</p>
<p dir="ltr">
    റെയിൽപ്പാളത്തിലേക്ക് കുത്തനെ താഴോട്ടേയ്ക്കാരു ഇടുങ്ങിയ വഴി.
</p>
<p dir="ltr">
    ചിരപരിചിതമായ ആ വഴിയിലൂടെ ഇറങ്ങി, അശോകൻ റെയിൽപ്പാളം ക്രോസ് ചെയ്തു. രണ്ടു വാര
    നടന്നേയുള്ളൂ പെട്ടെന്നൊരു തീവണ്ടി അവൻ്റെ പിന്നിലൂടെ ഇരമ്പിപ്പാഞ്ഞു പോയി!
</p>
<p dir="ltr">
    ഞെട്ടലിൽ നിന്നുണർന്നപ്പോൾ അവൻ കരുണാലയപ്പറമ്പിൻ്റെ വേലിയില്ലാത്ത
    വടക്കേക്കവാടത്തിൽ എത്തിയിരുന്നു!
</p>
<p dir="ltr">
    കിണറും കടന്ന് മുന്നോട്ട് നടന്ന അവൻ വിസ്മയഭരിതനായി സ്തബ്ധനായി നിന്നു പോയി.
</p>
<p dir="ltr">
    വിജയമ്മാഷിൻ്റെ വീടില്ല!
</p>
<p dir="ltr">
    ഞാലി ഓടുമേഞ്ഞ, മേലെ ഓല മേഞ്ഞ ആ വീടില്ല!
</p>
<br/>
<p dir="ltr">
    അപ്പോൾ മാത്രമാണ് അവനോർത്തത് ഓഹ് , മാഷ് മരിച്ചു പോയില്ലേ! പ്രിയപ്പെട്ട മാഷ്
    മരിച്ചു പോയില്ലേ! കനിവിൻ്റെ ആൾരൂപം മറഞ്ഞു പോയില്ലേ!
</p>
<br/>
<p dir="ltr">
    വർഷങ്ങയ്ക്ക് മുന്നെ, അങ്ങൊരു നഗരത്തിൽ, ചാനൽക്കേമറകളും മാധ്യമ സംഘവും ആകാശവും
    ഭൂമിയും സൂര്യനും കണ്ടു നില്ക്കേ കരുണാർദ്രമായ ആ ഹൃദയം നിലച്ചുപോയില്ലേ!
</p>
<br/>
<p dir="ltr">
    എത്ര ഉദാത്തമായിരുന്നു ആ വിടവാങ്ങൽ!
</p>
<br/>
<p dir="ltr">
    ശാരദാമ്മയും ഇപ്പോഴില്ല!
</p>
<br/>
<p dir="ltr">
    ഇങ്ങനെയാണ് അശോകൻ! അവൻ്റെ ആലോചനകളിൽ പ്രിയപ്പെട്ടവർക്കില്ല, മരണം!
</p>
<p dir="ltr">
    അവൻ, ചെന്ന വഴിയേ തന്നെ തിരിഞ്ഞു നടന്നു !
</p>
<br/>
<p dir="ltr">
    ബോധി മരച്ചുവട്ടിലെ അഭ്രത്തരികളിൽ തെളിഞ്ഞു മിന്നിയ സാന്ധ്യ രശ്മികൾ മംഗളം
    പാടി :
</p>
<p dir="ltr">
    "ശോകമല്ലാതൊന്നുമില്ല കുഞ്ഞേ!
</p><div id="D34">
<p dir="ltr">
    അലയും കാറ്റു പോലെ പോക നീ!
</p> </div>
<p dir="ltr">
   ..................
</p>
<div class="section-title1" data-aos="fade-left" data-aos-delay="500"> <br>
          <h10> ധർമ്മ പട്ടണം:</h10>
          <li <h8>"അമ്മ" വീട്</h8>  </li>
        </div>

<br/>
<p dir="ltr">
    കാറ്റുപോലെ അലഞ്ഞിട്ടും , ശോകമകലാത്ത മനസ്സിൽ ചിന്തകളുടെ ചുമടുമായി അശോകൻ വളരെ
    വൈകിയാണ് വീട്ടിലെത്തിയത്.
</p>
<br/>
<p dir="ltr">
    അമ്മയെപ്പോലെ ഇപ്പോൾ അനുരാധ വീട്ടിൽ കാത്തുനില്പുണ്ട്, "അമ്മ! " എന്ന അശോകൻ്റെ
    വീട്ടിൽ!
</p>
<br/>
<p dir="ltr">
    അവൻ പുതിയ വീടു പണിയാൻ കുറ്റിയടിക്കുമ്പോൾ അമ്മയുണ്ടായിരുന്നു!
</p>
<p dir="ltr">
    കിണറ് കുഴി പൂർത്തിയായപ്പോൾ അനുരാധയോടായി അമ്മ പ്രത്യേകം പറഞ്ഞുവെച്ചു: "മോളേ,
    വീട് പണി തീരുന്നവരെ പണിക്കാർക്കെല്ലാം ആഹാരം കൊടുക്കണം"
</p>
<br/>
<p dir="ltr">
    വീട് പൂർത്തിയാകും വരെ അമ്മ കാത്തു നിന്നില്ല.
</p>
<br/>
<p dir="ltr">
    'അമ്മ' എന്ന നെയിം ബോർഡ് ഫലകം പതിച്ച വീട്ടിൽ,അമ്മയ്ക്കായ് കരുതിയ മുറിയിൽ
    ,ആവണപ്പലകയിൽ ചെറിയ വിളക്കിന്നരികിൽ, പിച്ചളത്തളികയിൽ അമ്മയുടെ, ചുകന്ന കല്ല്
    വെച്ച പൊന്നിൻ്റെ തക്ക തിളങ്ങുന്നുണ്ട്!
</p>
<p dir="ltr">
    അച്ഛൻ്റെ വെള്ളോട്ട് മുരുടയുണ്ട് അതിനരികിൽ!
</p>
<br/>
<p dir="ltr">
    അശോകന് ചായക്കപ്പ് നീട്ടിക്കൊണ്ട് അനുരാധ ചെറിയ പരിഭവം പറഞ്ഞു: "ഇങ്ങനെ
    പോകുമ്പോൾ ഒന്നു പറയാമായിരുന്നില്ലേ, ഞാവ്വല്ലാണ്ട് ബേജാറായി!"
</p>
<p dir="ltr">
    " ഇത്ര നേരാഊന്ന് വിചാരിച്ചില്ലെടോ "
</p>
<p dir="ltr">
    അവനില്ല വേറെ ഉത്തരം.
</p>
<br/>
<p dir="ltr">
    തെളിച്ചു പറഞ്ഞില്ലെങ്കിലും അനുരാധ മനസ്സിലാക്കിയിട്ടുണ്ട് കരുണയുണ്ടായിരുന്ന
    സ്ഥലം വരെ വെറുതെ, പോകുന്ന ശീലമുണ്ടല്ലൊ !
</p>
<br/>
<p dir="ltr">
    മുന്നോട്ടുള്ള യാത്രയിൽ ഒരു ഊർജ്ജ സംഭരിണിയാണ് മാഷിനെക്കുറിച്ചുള്ള ഓർമ്മകൾ
    എന്ന് അശോകൻ അവളോട് സൂചിപ്പിക്കാറുണ്ട്.
</p>
<br/>
<p dir="ltr">
    എന്നാലും തന്നെക്കൊണ്ടിതാവുമോ!
</p>
<p dir="ltr">
    ധർമ്മ പട്ടണത്തിൻ്റെ ഒരരുകിലെ കുഞ്ഞുകുഞ്ഞു കഥളെങ്കിലും
    എഴുതിത്തീർക്കേണ്ടതുണ്ട് !
</p>
<p dir="ltr">
    കഥകളുടെ ഖനിയാണു് ധർമ്മ പട്ടണം!
</p>
<br/>
<p dir="ltr">
    അശോകൻ തൻ്റെ ദൗത്യം നിറവേറ്റാനുള്ള ശ്രമത്തിൽ തന്നെ മുഴുകി ! <br>
</p> <h2> ***</h2></ol>
<br/>
<div id="D35">

<br>
<br>
<h2>SUKUMAR ANDALOOR </h2>
<h2>PO: PALAYAD <br>
KANNUR-670661 <br> </h2>
<h2>Ph:9633806123 </h2>
<h2 style="font-size:3.5vw;">sukumarandalur@gmail.com</h2>

</div>

<br/>
<br/>
<br/>

<br/>
<br/>
<div>
    <br/>
</div>





  







  

</p>


            </div>

      </div>

    </div><!-- End Services Section -->

    <!-- ======= Portfolio Section ======= -->




  </main><!-- End #main -->

  <!-- ======= Footer ======= -->
  <div id="footer" class="text-center">
    <div class="container">
      <div class="socials-media text-center">

        <ul class="list-unstyled">
          <li><a href="#"><i class="ion-social-facebook"></i></a></li>
          <li><a href="#"><i class="ion-social-twitter"></i></a></li>
          <li><a href="#"><i class="ion-social-instagram"></i></a></li>
          <li><a href="#"><i class="ion-social-googleplus"></i></a></li>
          <li><a href="#"><i class="ion-social-tumblr"></i></a></li>
          <li><a href="#"><i class="ion-social-dribbble"></i></a></li>
        </ul>

      </div>

      <p>&copy; Copyrights sarangsukumar.</p>

      <div class="credits">
        <!--
        All the links in the footer should remain intact.
        You can delete the links only if you purchased the pro version.
        Licensing information: https://bootstrapmade.com/license/
        Purchase the pro version with working PHP/AJAX contact form: https://bootstrapmade.com/buy/?theme=Folio
      -->
        Designed by sarangsukumar</a>
      </div>

    </div>
  </div><!-- End Footer -->

  <!-- Vendor JS Files -->
  <script src="assets/vendor/jquery/jquery.min.js"></script>
  <script src="assets/vendor/bootstrap/js/bootstrap.bundle.min.js"></script>
  <script src="assets/vendor/jquery.easing/jquery.easing.min.js"></script>
  <script src="assets/vendor/php-email-form/validate.js"></script>
  <script src="assets/vendor/typed/typed.js"></script>
  <script src="assets/vendor/jquery-sticky/jquery.sticky.js"></script>
  <script src="assets/vendor/isotope-layout/isotope.pkgd.min.js"></script>
  <script src="assets/vendor/venobox/venobox.min.js"></script>
  <script src="assets/vendor/owl.carousel/owl.carousel.min.js"></script>
    <script src="assets/vendor/aos/aos.js"></script>

  <!-- Template Main JS File -->
  <script src="assets/js/main.js"></script>

</body>

</html>